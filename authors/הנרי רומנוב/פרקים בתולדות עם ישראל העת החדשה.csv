,Title,Translator,Lang,Author,Text
0,פרקים בתולדות עם ישראל העת החדשה,,,הנרי רומנוב,"
 
פרק 46: האינקוויזיציה וגירוש ספרד



האינקוויזיציה



האינקוויזיציה היא מוסד חקירות שהקימה הכנסייה הקתולית במאה ה־ 13, ובראשה האפיפיור גרגוריוס התשיעי,
בניסיון להיאבק בכתות מינות (זרמים שונים בנצרות) שפרחו באותה תקופה, בעיקר
בערים.
חוקרי האינקוויזיציה סיירו, לבד או בזוגות, בערים ובכפרים,
הסבירו את עיקרי האמונה הקתולית, שמעו וידויים והטילו עונשים על חוטאים
שסירבו לחזור בהם מאמונתם גם לאחר שהובהר להם שהיא מנוגדת לעמדת הכנסייה.
לכנסייה לא הייתה סמכות להוציא אנשים להורג, אך היא העבירה את המתנגדים
לזרוע האזרחית, שהיא ברוב המקרים הוציאה אותם להורג. “אוטו דה
פה”1 משפט האל, היה כלי ראשון במעלה שבו השתמשה האינקוויזיציה כדי להגיע לקורבנותיה.
עד המאה ה־ 16, כמעט לא הועלו על
המוקד מכשפות בהוראת האינקוויזיציה, ויהודים לא היו כלל בתחום שיפוטה.
שופטי האינקוויזיציה דנו רק נוצרים.
האינקוויזיציה השתמשה בעינויים כבדבר שבשגרה, ואף תיעדה את
ההליך בפרוטוקולים מסודרים. הראיה היחידה הקבילה לאשמתו של אדם הייתה
הודאתו ולכן השימוש בעינויים היה חיוני.
האינקוויזיציה הרומית



ב־ 1542 הקים האפיפיור פאולוס
השלישי את “קונגרגציית הלשכה הקדושה” (הידועה גם כאינקוויזיציה הרומית),
כקהילת קבע של קרדינלים וגורמים נוספים. ללשכה הקדושה היו משימות שמירה
והגנה על שלמות האמונה ובחינה ואיסור על דוקטרינות כוזבות ושגויות. הלשכה
הקדושה הפכה לגוף הפיקוח על אינקוויזיציות מקומיות.
האינקוויזיציה הרומית שינתה מספר פעמים את שמה וקיימת עד היום: האפיפיור פיוס העשירי שינה ב־ 1908 את שמה של האינקוויזיציה ל“קהילה הקדושה של הכס הקדוש”. בשנת 1965
השתנה שוב שמה ל“קהילה לדוקטורינת האמונה”, שם שנשאר עד היום.
האינקוויזיציה הרומית אסרה להפיץ את כתביו של ניקולאוס
קופרניקוס. המקרה המפורסם ביותר שבו פעלה היה משפטו של גלילאו גליליי
ב־ 1633.
ניקולאוס קופרניקוס 1473־1543. היה אסטרונום, מתמטיקאי, איש כנסייה, מושל, משפטן,
אסטרולוג ורופא, בתקופת הרנסנס בפרוסיה (תחת מלך פולין). ידוע כמי שפיתח את
ה""מודל ההליוצנטרי"" שלפיו כוכבי הלכת סובבים את השמש. התיאוריה שלו
בנוגע למיקומה של השמש במרכז מערכת השמש, נחשבת לאחת התגליות החשובות ביותר
בהיסטוריה והיא נקודת התחלה בסיסית באסטרונומיה המודרנית ובמדע המודרני
בכלל.



גלילאו גליליי 1564־1642. היה פיזיקאי, אסטרונום, מתמטיקאי ופילוסוף איטלקי.
פעל בתקופת המהפכה המדעית, שאותה החל קופרניקוס. באמצעות הטלסקופ שבנה,
גילה וחיזק את המודל ההליוצנטרי. הוא חקר את מופעי הכוכב נוגה, גילה את
ארבעת ירחיו הגדולים של כוכב צדק ואת הכתמים על פני השמש והירח. גלילאו,
נחשב ל“אבי המדע המודרני” ו“אבי הפיזיקה המודרנית” בתקופה הקלאסית שלה,
ולאחד מאנשי המדע הדגולים בכל הזמנים. פרשת משפטו של גלילאו נחשבת לאחד
העימותים המפורסמים בהיסטוריה בין דת למדע. גלילאו הפיץ את התורה
הקופרניקאית וב־ 1616 נאסר עליו להחזיק, להגן או ללמד את התורה. ב־ 1630 כתב את ספרו “דיאלוג על שתי
מערכות העולם המרכזיות” הדן באסטרונומיה, תנועת כדוה“א ותופעות הקשורות
לתנועה זו כמו גאות ושפל. לאחר פרסום הספר ב־ 1632 נקרא גלילאו לעמוד למשפט, בגין הפרת צו הכנסייה שניתן ב־1616. גלילאו הודה שספרו הרחיק לכת בתיאור בורותה של הכנסייה ונגזר עליו מאסר ללא הגבלת זמן. ע”פ מיתוס נפוץ, בסוף המשפט הכריז
גלילאו “ואף על פי כן נוע תנוע” (הכוונה לתנועת הארץ סביב השמש). לאחר כמה
חודשים קיבל היתר לחזור לביתו שם גר עד מותו ב־ 1642 תחת השגחה של קציני אינקוויזיציה.
האינקוויזיציה הספרדית



האינקוויזיציה הצפון־אירופאית פעלה בסמכות האפיפיורות, ואולם במאה ה־ 15 הוקמה בספרד אינקוויזיציה עצמאית,
וזו פעלה בסמכות המדינה והייתה כפופה למלך־ בכך שימשה זרוע של
המדינה.
בתקופה זו היו בספרד יהודים רבים, וכן מוסלמים, שרובם חיו באנדלוסיה.
עד תחילת המאה ה־ 12 התקיים ברובה
של ספרד שלטון מוסלמי. שלטון זה היה בדרך־כלל סובלני כלפי הקהילה היהודית
בספרד, שהייתה הקהילה היהודית הגדולה ביותר באירופה. היהודים התפרסו בכל
רובדי החברה הספרדית־נוצרית וזכו למעמד משפטי מוכר. הם נהנו מאוטונומיה
שיפוטית ויכלו לקיים את דתם. תרבות היהודים שיגשה, מצבם הכלכלי היה טוב והם
רכשו השכלה גבוהה. תקופה זו כונתה “תור הזהב של יהדות ספרד”־ אז נכתבו
שירים, פואמות, מאמרים פילוסופיים ודתיים. היהודים עסקו גם במדעים כמו
אסטרונומיה ומיפוי העולם (קארטוגרפיה) (ראה פרק 31 “תור הזהב של יהדות
ספרד”).
החל ממסע הצלב הראשון חלה תופעה של אונס ורצח יהודים. בשנת 1120 הוצא ע“י האפיפיור קליקסטוס השני צו
שנועד להגן על יהודים שסבלו במהלך מסע הצלב הראשון. הצו אושרר מחדש ע”י
אפיפיורים רבים עד המאה ה־ 15.
בשנת 1391 החלה תופעת האנוסים
בספרד בעקבות פרעות שנערכו ביהודי ספרד במהלכן הוסת ההמון בידי הארכידיאקון
פראנד מרטינס. ההמון המוסת יצא לסדרת מהומות ומעשי טבח נגד היהודים,
שכללו שריפת בתי כנסת, רציחות והמרות דת בכפייה. רבים מהיהודים התאבדו על
קידוש השם, אחרים נמכרו כעבדים לערבים ואחרים השתמדו. פרעות אלו מכונות
“גזירות קנ”א"" ובמהלכן המירו יהודים רבים את דתם מרצון כדי להציל את חייהם
(הרחבה סעיף 32 גזירות קנ""א).
גם לאחר שהמהומות שככו, המשיכו להופיע גלים של המרות דת מרצון. ההתנצרויות היו כה רבות עד שתוך 25 שנים
נוצרה תופעה חברתית רחבה שכונתה בציבור הכללי “הנוצרים החדשים”
(Cristiano Nuevo). בקרב הציבור היהודי נקראו המומרים “אנוסים” (“קונברסוס”, Conversos, מומרים)
על מנת למזער את חטאם של הממירים ומתוך התחשבות בנסיבות שהובילו להמרות
הללו.
בשנת 1412 הוצאו צווים נגד היהודים
שמטרתם הייתה לבדל את היהודים מכלל האוכלוסייה באמצעות הגדרת שכונות מגורים
מיוחדות וקביעת לבוש אופייני. נאסר על היהודים לקבל משרות ציבוריות.
בשנת 1413 התקיים “ויכוח טורטוסה”
בין הנוצרים ליהודים בעיר טורטוסה שבאראגון. הויכוח נמשך יותר משנה וגרם
לאי־ודאות בקרב הציבור היהודי. התוצאה הייתה הגברת תהליך המרת הדת (הרחבה
בסעיף 34. ויכוח טורטוסה 1413- 1414).
האינקוויזיציה הספרדית נוסדה בידי “המלכים הקתוליים”2 בשנת 1478 ביוזמת הנזיר הדומיניקני תומאס דה טורקמדה, לאחר סיום
הרקונקיסטה.
גוף חקירות זה היה תוקפני יותר משאר האינקוויזיציות, הן
בשל הלהט הדתי הקיצוני ששלט בכנסייה הספרדית באותה תקופה, והן בשל הרווח
שהפיקה המדינה מהחרמת רכושם של המורשעים בכפירה או במינות. האינקוויזיציה
נוסדה על מנת לאחד את ספרד מבחינה דתית, לשמור על האורתודוקסיה הקתולית,
להילחם במינות ולשמור על טוהרה המוסרי של הקהילה הנוצרית בספרד.
כמאה שנים, מגזרות קנ“א, התקיימו זו לצד זו קהילות יהודים
וקהילות “נוצרים חדשים”, כאשר היהודים הורשו ע”י השלטונות לקיים את מצוות
התורה, בעוד הנוצרים החדשים היו נתונים לחקירות מתמידות מצד האינקוויזיציה,
שדרשה לוודא את נאמנותם האמיתית לנצרות.
השינוי ביחס ליהודים התחולל במקביל להשלמת הרקונקיסטה,
וביחד עם עלייתן של תנועות קנאיות יותר בקרב המוסלמים. הרוב הנוצרי לא
הצליח להביא את היהודים להכיר בדת הנוצרית הקתולית.
האינקוויזיציה, שתפקידה עד אז היה איתור מינות נוצריות
ורדיפת נוצרים חדשים, (ביניהם האנוסים), החלה להבחין בין “נוצרים חדשים”,
שהמירו דתם וניסו להיטמע בחברה הנוצרית, לבין “נוצרים ישנים”
(Cristianos Viejos). האינקוויזיטורים הגיעו למסקנה כי הנוצרים החדשים הם “יהודים מתחזים” (judaizantes) וייחסו להם את כל התכונות השליליות שיוחסו ליהודים הגלויים. הם
גילו כי ה“נוצרים החדשים” ממשיכים לקיים זיקה ליהדות, והם כונו “יהודים
בסתר” (“קריפטו יהודים” או “מאראנוס” Marranos).
טורקמדה סבר כי “הנוצרים החדשים”, המתחזים, משפיעים לרעה, מבחינה דתית, על
היהודים שהתנצרו מתוך כוונה אמיתית, ולכן שכנע את המלך פרננדו והמלכה
איזבלה בשנת 1492 להוציא צו שיורה על גירוש כל
היהודים מספרד. מטרת הצו הייתה מניעת ההשפעה של היהודים על המומרים. כתוצאה
מכך החליטו המלכים הקתוליים לגרש עוד באותה שנה את כל היהודים מספרד. צו
הגירוש הוצא במקביל למלחמה כוללת של הספרדים בכל ריכוזי המוסלמים
בספרד.
לאחר גירוש ספרד בשנת 1492 לא
נותרו עוד יהודים בספרד באופן רשמי, וכל גילוי של יהדות הפך להיות עניינה
של האינקוויזיציה, מכיוון שגילוי זה חייב היה להיות מעשהו של מומר המנסה
לשוב ליהדותו.
הנאשמים בכפירה נמסרו לידי האינקוויזיציה רק במקרה שביצעו
עברות שנשאו אופי דתי, כמו שמירת כשרות, שמירת שבת או נשיאת תפילה יהודית.
העבירות החמורות כללו ביצוע פולחנים יהודים או מוסלמים, זלזול בפולחנים
הקתולים, שחיתות מינית ועוד.
האינקוויזיציה השתמשה בשלושה סוגי עינויים: הסוג הראשון
כלל את קשירת הנאשם למשקולת כבדה, מתיחתו ושחרורו בבת אחת אל הרצפה, כך
שהיה מקבל מכה חזקה.
הסוג השני כלל את קשירתו של הנאשם כך שלא יכול היה לסגור
את פיו, והזרמת מים אל תוך פיו כדי ליצור תחושה של מחנק. העינוי השלישי כלל
את קשירת הנאשם בחבלים לסד כלשהו, ומשיכת החבלים במהירות כך שהם פצעו את
הנאשם. העינויים נועדו לחלץ הודעה של הנאשם בפשע שיוחס לו, ולא כדי
להענישו.
האינקוויזיציה הספרדית פעלה מ־ 1517 עד 1824, גם במושבות הספרדיות באמריקה.
האינקוויזיציה הספרדית בוטלה 4 פעמים: נפוליאון ביטלה לראשונה בשנת 1808. בפעם השנייה, בשנת 1813, ביטל אותה
הפרלמנט הספרדי שהתכנס בעיר קדיס בשם “הקורטס של קדיס” למשך שנתיים. היא
חודשה בשנת 1815 ע""י האבסולוטיזם והריאקציה של מלך
ספרד פרננדו השביעי שביטל את תיקוני הקורטס. האינקוויזיציה בוטלה שוב
במרץ 1820 לאחר כינונו של המשטר החוקתי.
האינקוויזיציה הספרדית בוטלה סופית ב־ 15.7.1834
והאריכה ימים הרבה יותר מכל אינקוויזיציה במדינה אחרת.



גירוש ספרד



גירוש ספרד היה סילוקם בכפייה בשנת 1492 של יהודי ממלכות קסטיליה ואראגון אשר סירבו להתנצר. גירוש בתנאים
שונים מעט הוחל חמש שנים מאוחר יותר, בשנת 1497 על יהודי פורטוגל. בשנת 1498 גורשו גם יהודי ממלכת נווארה שבספרד.
הגירוש התבצע מכוח צו שנחתם ב־ 31.3.1492 בידי פרדיננד השני ואישתו איזבלה, ופורסם ב־ 29 באפריל בשם “צו גרנדה” או “החלטת אלהמברה”.
נאסרה בחוק ישיבתם של יהודים בקסטיליה ובאראגון, והם הועמדו בפני הברירה להתנצר או לעזוב בתום שלושה חודשים־ עד ל־ 31
ביולי, ז' באב ה’רנ""ב. בנוסף, נאסר על נוצרים להסתיר יהודים או לעזור להם בגלוי או בסתר.
פרדיננד ואיזבלה העידו בצו כי קודם לפקודת הגירוש ניסו
לפתור את הבעיה על ידי: ריכוז היהודים בשכונות מיוחדות משלהם בתוך הערים
(גטאות), יסוד אינקוויזיציה וגירוש היהודים מאנדלוסיה. רק לאחר שנכשלו
בפעולות אלו החליטו על גירוש כללי של כל מי שלא חפצו להיטבל.
מספר היהודים בממלכות הספרדיות ובפורטוגל ערב הגירוש נע בין 100 ל־ 200 אלף.
חלק גדול מהיהודים העדיפו להתנצר, לפחות למראית עין, ונותרו בספרד כאנוסים יחד עם מאות אלפי אחרים שהתנצרו במאות ה־ 14
וה־ 15.
המגורשים עזבו את ספרד לארצות השכנות לחופי הים התיכון אל צפון אפריקה ולאימפריה העות’מאנית, ובגלים למערב ומרכז אירופה.
במטרה ליצור חברה נוצרית אחידה, ללא מיעוטים דתיים, הוצא צו מלכותי, ב־ 1502, המורה למוסלמים בממלכות להתנצר
גם הם או לעזוב. בעקבות הצו חלק מהמוסלמים נותרו כאנוסים
(Moriscos) והיתר גורשו.
בשנת 1507 הורחב צו גירוש היהודים על כל תחום השליטה של מלכי ספרד: דרום איטליה, סיציליה, וסרדיניה.
גירוש היהודים מספרד סימן את סיומו של פרק תור הזהב
בתולדות עם ישראל. הוא השאיר רושם משמעותי בספרות, בשירה, בספרות ההלכה
בדורות הבאים ובהתפתחות הקהילות היהודיות שאליהן הגיעו המגורשים, ומאוחר
יותר גם צאצאי האנוסים. צו הגירוש היווה את שיאה של מסכת הגבלות ורדיפות
שננקטו כנגד היהודים בספרד, והביא לקיצה של הקהילה היהודית הוותיקה
והמשגשגת שישבה בספרד.
היהודים המגורשים חיפשו להם מקום אחר להתגורר בו. יש שניסו
להיקלט במדינות השכנות של ספרד, כמו פורטוגל, שדמתה לספרד מבחינה תרבותית
ובתנאים הגאו־פוליטיים, והיו אף קשרי משפחה בין משפחות יהודיות משתי
הארצות.
לאחר שהחלו גזרות הגירוש גם על פורטוגל ב־
1497, עברו היהודים לנסות את מזלם במציאת מקלט בצרפת,
שאליה עברו לגור וממנה יכלו להמשיך את העסקים בספרד ובפורטוגל. המעבר הבא,
לארצות השפלה, היה כרוך בניתוק כל קשר עם חצי האי האיברי.
היציאה ההמונית הייתה בדרך הים. הסולטאן העות’מאני, ביאזיט
השני, הבין את הפוטנציאל הטמון במגורשי ספרד ופתח את שערי הממלכה בפני
המגורשים, ואף הביע תמיהה על התנהגותו הטיפשית של המלך פרנדיננד ש“שמט
מידיו אוצר יקר כל כך”.
רוב המגורשים פנו אל עבר האימפריה העות’מאנית והתיישבו
בטורקיה, יוון, ארצות הבלקן, צפון אפריקה וגם ארץ ישראל. בצפון אפריקה,
למהגרים היהודים־ ספרדים הייתה השפעה עצומה על הקהילות היהודיות והם הביאו
לתחייה תרבותית בקרב יהודי האזור.
בעוד שהיציאה לארצות המזרח התיכון הייתה אל קהילות קיימות,
במערב אירופה מגורשי ספרד הקימו קהילות חדשות. יוצאי ספרד הקימו קהילות
בצרפת, בארצות השפלה (הולנד ובלגיה), באנגליה ובצפון מערב גרמניה.
רבים מהאנוסים המשיכו לשמור על מנהגי היהודים בהסתר, ואף
למדו ולימדו תורה (ובמקרים מסוימים קבלה). רבים מהם גם המשיכו להשתמש בשפת
הלאדינו, השפה היהודית־ספרדית. במאה ה־ 16 וה־ 17, המשיכה היציאה ומשפחות שלמות של
נוצרים עם עבר יהודי היגרו, דוגמת משפחתה של דונה גרציה
נשיא.
בעקבות גילוי אמריקה ב־ 1492, הגיעו האנוסים גם ל“עולם החדש”. הסיבות לכך לא היו דתיות:
המניע להגירה היה כלכלי. כך גם התייחס לתופעה מוסד האינקוויזיציה, שהוקם גם
ביבשת החדשה, ולכאורה לא הטיל מכשולים על הגירת היהודים אליה.
בספרות הרבנית, המעבר מתקופת הראשונים לתקופת האחרונים הוא
תוצאה של צירוף כמה אירועים שאחד המרכזיים שבהם היה גירוש ספרד. הגירוש
הביא לפיזור גדול של היהודים ברחבי אירופה וארצות האיסלאם, פיתח קהילות
יהודיות ישנות ויצר קהילות חדשות, וביטל את המצב שהיה קיים בתקופת הראשונים
של שני מוקדים מרכזיים של יצירה תורנית (יהדות אשכנז ויהדות ספרד).



האינקוויזיציה הפורטוגזית ו“גירוש פורטוגל”



כאשר המלכים הקתוליים פרדיננד ואיזבלה השיאו את בתם איזבלה
מאסטוריאס למנואל הראשון מלך פורטוגל, הם התנו עמו כי מדינתו לא תאפשר
מקלט לאנוסים הבורחים. בשנת 1497 יזם מלך פורטוגל
מהלך של התנצרות קולקטיבית בכפייה, ע""י הטבלה, של כלל יהודי פורטוגל, כולל
יהודי ספרד המגורשים.
האינקוויזיציה הפורטוגזית התקיימה בפורטוגל בין השנים 1536־ 1821. עם זאת, יש הטוענים כי למרות שתחילתה הרשמית ב־ 1536, הרי שיהודי פורטוגל והאנוסים נרדפו החל מההטבלה ההמונית ב־ 1497, ובנוסף־ שחלק ממגורשי ספרד הגיעו לפורטוגל בתקופה שבין “החלטת
אלהמברה” (צו גרנדה), ועד לגירוש יהודי פורטוגל.
בשנת 1602 החליטו אנוסי פורטוגל
לפנות למלך ספרד ופורטוגל, פליפה השלישי, בבקשה למחילה וכפרת עוונות
כללית תמורת תשלום נאות.
ב־ 1605 הוציא האפיפיור חנינה
כללית שאי אפשר לערער עליה. המחילה הייתה חד־פעמית וחלה על שתי האוכלוסיות:
לאלה שנשארו בחצי האי האיברי ניתנה מחילה וכפרה על עוונות התייהדותם,
ולרוצים לצאת נפתחו נמלי היציאה.
כמו האינקוויזיציה הספרדית, גם האינקוויזיציה הפורטוגזית עסקה ברדיפת מומרים שלא נענו לכל דרישותיה של הנצרות הקתולית.
האינקוויזיציה הפורטוגזית פשטה גם אל מושבותיה של פורטוגל,
ביניהן ברזיל, כף ורדה וגואה, והייתה בעלת הסמכות לחקור ולשפוט בעניינים
הנוגעים לכנסייה הקתולית.



האינקוויזיציה של גואה



במושבה הפורטוגזית של גואה פעלה החל מ־ 1560 “האינקוויזיציה של גואה”, נגד יהודים והינדים. האינקוויזיציה של
גואה פעלה כמשרד חקירות האינקוויזיציה הפורטוגזית במדינת גואה בתת־היבשת
ההודית והייתה אחראית גם על חלקים אחרים באימפריה הפורטוגזית באסיה. היא
הוקמה ב־1560, דוכאה חלקית בין 1774 ל־1778, והופסקה כליל ב־1812.
האינקוויזיציה הוקמה על מנת להעניש “נוצרים חדשים” –
יהודים ומוסלמים שהמירו דתם לקתוליות, וצאצאיהם, שהיו חשודים כי הם ממשיכים
לקיים את דת אבותיהם בסתר. בגואה האינקוויזיציה גם שמה לה למטרה להילחם
במקומיים אשר המירו את דתם מהינדואיזם או מאסלאם והיה נראה כי הם חזרו
לקיים את מצוות דתם הקודמת. האינקוויזיציה גם רדפה קתולים (לא מומרים) אשר
ניסו להגן על המומרים, להפריע לפעולותיה ועוד. למרות שמטרתה המוצהרת הייתה
לשמר את האמונה הקתולית ולחזקה, בפועל פעלה לפיקוח חברתי על התושבים
ההודים, וכשיטה להחרמת רכושם של קורבנותיה ולהעשיר את אנשי
האינקוויזיציה.
תחת האינקוויזיציה נרצחו מאות אם לא אלפי יהודים בגואה,
רובם מקרב עדת השינגילי, שנקראו מאוחר יותר “קהילת יהדות קוצ’ין”. בתי
הכנסת הוחרבו או הוסבו לכנסיות, מצבות בתי העלמין נופצו, ואלפים נאנסו
לנצרות.
עד המאה ה־20 עוד ניתן היה למצוא כתובות בעברית, אך אלה נעלמו עם הזמן מהתפוררות או נקברו תחת האדמה.



האינקוויזיציה באתיופיה



האינקוויזיציה הפורטוגזית הגיעה גם לאתיופיה. בטבח
באתיופיה, בשונה מפורטוגל, לא היו חקירות אלא טבח שיטתי של מתנגדי הקיסר
האתיופי, נוצריים ויהודים כאחד. המטרה הייתה השמדה מוחלטת של המתנגדים ומי
שרצה להינצל התנצר. בכך הפורטוגזים הצליחו להפיץ את האנטישמיות האירופאית
לאתיופיה ויחד עם האנטישמיות המסורתית יצרו שנאה חדשה וחסרת רחמים.
בשנת 1624 הובקעו מערכי ההגנה של
מבצרי “ביתא ישראל” (“בית ישראל” כינוי לקהילת יהודי אתיופיה) בהרי
סאמיאן והממלכה היהודית נפלה. המלך גדעון הרביעי הוגלה והוצא להורג
וכתבי הקודש היהודיים הועלו באש. טבח זה מהווה נקודת מפנה בתולדות יהודי
אתיופיה, שכן עד אז הצליחו היהודים לשמור על עצמאות מדינית
ופולחנית.



טוהר הדם



טוהר הדם (בספרדית: Limpieza de sangre, “לִימְפְּיֵסָה דֶה סַנְגְרֶה”; בפורטוגזית: Limpeza de
sangue) היה מושג חוקי ומעמדי שנטבע בחצי האי האיברי לאחר
השלמת הרקונקיסטה וגירוש היהודים והמוסלמים שסירבו להתנצר. הוא ציין מוצא
בלעדי מ“נוצרים ישנים”. טוהר הדם היה תנאי סף לקבלת זכויות והטבות שונות,
והתגלגל גם אל מערכת הקאסטה באימפריה הספרדית שמעבר לים, שהופנתה לא כלפי
צאצאי מומרים אלא כנגד הילידים המקומיים. בכך הפך העקרון של ‘טוהר הדם’,
שהותווה על רקע דתי בעיקרו, לגילוי חשוב של פרוטו־גזענות.
עם סיום הרקונקיסטה ולאחר גירוש היהודים מספרד וגירוש
המוסלמים ממנה, ובהמשך, לאחר הטבלת יהודי פורטוגל לנצרות בכפייה, היו ספרד
ופורטוגל בראשית המאה ה־16, על פניו, נוצריות
לחלוטין. עם זאת, צאצאי יהודים ומוסלמים שהמירו את דתם לנצרות, בין אם
בכנות מלאה או אם בכוח החרב לא התקבלו באופן מלא בחברה הנוצרית.
מלבד סיבות חברתיות וכלכליות, נטען כלפי המומרים וצאצאיהם
כי הם אינם נוצרים נאמנים וכי הם ממשיכים לקיים את דתם הקודמת בסתר (בהקשר
היהודי ומנקודת המבט היהודית: אנוסים). אולם, החלוקה בין “נוצרים חדשים”
ו“נוצרים ישנים” לא נסובה סביב שאלת האדיקות הדתית, אלא סביב מוצא.
בחיים החברתיים משמעות הריבוד הייתה שנוצרי ישן, ולו
מפשוטי העם, יכול היה לתבוע את כבודו מנוצרי חדש. המסדרים הצבאיים־דתיים
השונים חוקקו חוקי עזר שדרשו הוכחות לניקיון הדם מחבריהם. משפחות של נוצרים
חדשים שזכו לניידות חברתית מסוימת נאלצו להעצר בשלב מסוים, או להמשיך בדרכן
כלפי מעלה בעזרת שקרים, שוחד או באמצעות זיוף מסמכים המעידים על מוצא נוצרי
בן מספר דורות.
אכיפת הדרישה לבדיקה מעמיקה של אילן היוחסין התרככה מאוד כבר במאה ה־17, אם כי החוק האחרון לגבי טוהר הדם בוטל בספרד רק ב־1870. על אף ביטול חוקי טוהר הדם נמשכה האפליה במקומות מסוימים הרחק אל תוך המאה ה־20.



עליות מגורשי ספרד ופורטוגל לארץ ישראל



במהלך המאה ה־ 15 החלו גלי עלייה לארץ ישראל מספרד ופורטוגל, התגברו לאחר גירוש ספרד ב־ 1492 וגירוש פורטוגל ב־ 1498, ונמשכו שנים
רבות לאחר מכן. עלייתם הביאה לתמורות והתחדשות משמעותית ביישוב היהודי בארץ
ישראל.
בעקבות כיבוש קונסטנטינופול בידי הסולטאן העות’מאני מהמט השני ב־ 1453, התעוררה עלייה בקרב יהודים מארצות המזרח לארץ ישראל.
בשנות ה־ 80 של המאה ה־
15, ניכר שינוי ביחס השלטון הממלוכי, ששלט בארץ, כלפי הקהילה היהודית ולתלמידי חכמים הוענק פטור ממסים.
בעקבות כך חל גידול במספר העולים לירושלים. בשלהי התקופה חיו בירושלים יהודים מוסתערבים3, רומניוטים ואשכנזים, ובנוסף להם כבר הייתה קהילה קטנה של ספרדים.
גזרות קנ“א הביאו למספר קטן של עולים אנוסים מספרד לארץ
ישראל, ורק לאחר גירוש ספרד בשנת רנ”ב החלו להגיע לארץ גלי עלייה
מאסיביים.
חלק ממגורשי ספרד ניסה להתיישב בארץ ישראל ובמיוחד בצפת. כבר בשנת 1504 (רס""ד) תפסו יוצאי ספרד מעמד של בכורה בעיר, על פני קהילת המוסתערבים.
האימפרייה העות’מאנית, כבשה בשנת 1516 את ארץ ישראל מידי הממלוכים. העות’מאנים שנמצאו בשיא פריחתם,
השקיעו בבנייה, בסדר ובביטחון, והשגשוג ניכר הן בקרב האוכלוסייה המוסלמית
של סוריה־ארץ ישראל והן ביישוב היהודי בארץ.
גלי עליה של יהודים גברו, בעיקר מקרב מגורשי ספרד
וצאצאיהם, אך גם מאיטליה, אשכנז וצפון־אפריקה. העולים, שבארצות מוצאם חיו
בדרך כלל בערים, העדיפו להמשיך לגור בערים גם בארץ ישראל ובעיקר בארבעת ערי
הקודש־ ירושלים, חברון, טבריה, צפת (וגם בעזה). היישוב היהודי בעיר עזה
באותה תקופה, גדל באופן ניכר. זוהי גם תקופת הפריחה הכלכלית והתרבותית של
העיר צפת.
בשנת ה’של""ז (1577) הקים אברהם בן יצחק אשכנזי בצפת את בית הדפוס העברי הראשון. בשלהי המאה ה־ 16
בעקבות המצב החמור בצפת עקב הבצורת הקשה והמגפות,
ההתנכלויות שפקדו את היישוב בגליל והידלדלות הרבה של היישוב בו, סגר את בית
הדפוס, ובניו העבירוהו לדמשק.
גם על ירושלים עברו שינויים דמוגרפיים, ארגוניים ותרבותיים. אמנם בשנת 1509 (רס""ט) היו בה עדיין
יחסית מעט ספרדים, אך כעבור עשר שנים מוצאים בה חכמים יוצאי ספרד מן השורה
הראשונה של חכמי דור הגירוש, המפורסמים בפעילותם הרוחנית והציבורית בראשית
התקופה העות’מאנית.
זמן קצר לאחר כיבוש ירושלים בידי העות’מאנים בשנת
1517, החל השלטון העות’מאני לשקם את העיר ואת המבנים שבה,
ואף עודד יהודים ממגורשי ספרד להתיישב ברחבי האימפריה העות’מאנית בכלל,
ובארץ ישראל בפרט. יהודים רבים יותר יכלו לפקוד את המקום והכותל המערבי
הוכר כאתר תפילה יהודי באופן רשמי על ידי השלטונות בפקודת הסולטאן סולימאן.
התפילה נערכה בסמטה צרה ליד קטע קטן שאורכו היה עשרים מטרים, ובמרחק של
כ־ 110 מטרים מצפון לפינה הדרומית־מערבית.
במהלך המאה ה־ 16 התרבו התיאורים
של הכותל המערבי ברשימותיהם של נוסעים יהודים וקראים, ונראה שבתקופה זו כבר
הפך המקום לאתר תפילה יהודי מוכר וסמל קדוש ליהודי התפוצות.
בירושלים חי ופעל אז ר' שלמה סיריליו מראשוני פרשני התלמוד הירושלמי, שעלה עם קבוצה של מגורשי ספרד בשנות ה־ 30. בראש הקבוצה עמד ר' משה קאשטרו עד פטירתו ב־ 1547. בשנים שלאחר פטירתו התמעטה הקהילה היהודית בירושלים עד שנאלצו לפנות בכל עניין אל מנהיגי הקהילה בצפת.
ב־ 1540 קנה הרב מלכיאל אשכנזי בחברון את “חצר היהודים” מהקראים שישבו במקום מהמאה ה־ 10. בחלקה זו הוא הקים את בית הכנסת על שם אברהם אבינו, שקיים עד
היום.
במאה ה־ 16 חי ופעל בחברון רבי שלמה עדני (1567־ 1624)
שעלה מתימן. עדני מגדולי מפרשי המשנה פירש את המשנה בחיבורו “מלאכת שלמה”
בשבתו בחברון.
יהודים חזרו להתיישב בטבריה במאה ה־ 16. שיקום העיר נעשה בשנת 1564 בידי
המדינאית ואשת העסקים היהודיה דונה גרציה נשיא וחתנה דון יוסף נשיא,
מאנוסי פורטוגל. מטרתם הייתה לחדש את הריבונות היהודית בארץ ישראל ולסייע
ליהודים בכל העולם. הם חכרו מידי הסולטאן סולימאן את חורבות העיר ב־
1000 דוקאט לשנה, דונה גרציה מימנה את הקמת החומה ושיקום
העיר, הקימה בה בתי כנסת והחזיקה ישיבה, ודון יוסף נשיא העמיד לרשות העולים
ספינות. נשתלו בעיר עצי תות לפיתוח תעשיית משי, והובאו כבשים מרונים לפיתוח
תעשיית אריגים. בכוונתה של דונה גרציה היה לעלות ולהתיישב בעיר אך היא
נפטרה בדרכה בקושטא בשנת 1569, שנים ספורות לאחר
השלמת הבנייה. את מפעלם המשיכו אחריהם יהודי פורטוגלי בשם דון שלמה בן
יעיש ובנו יעקב. העיר טבריה התקיימה בזכותם כמאה שנים.



 
פרק 47: יהדות ארצות האיסלאם



יהדות ארצות האיסלאם הוא שם כולל לקהילות היהודים תחת שלטון האיסלאם, החל מהמאה ה־ 7 לספירה. מאז עליית הח’ליפות התגוררו למעלה מ־ 90% מכלל היהודים תחת אותו שלטון, מצב שנמשך כמעט עד המאה ה־ 15.



לפני התפשטות האיסלאם חיו באזורים של אסיה, המזרח התיכון,
אפריקה וספרד קהילות יהודיות עתיקות שחיו תחת שלטונות שונים. עם עליית
האיסלאם וכיבושיו הנרחבים נכנסו קהילות היהודים תחת שלטון מוסלמי, שלעיתים
היה עוין
במאות הראשונות לאחר כיבושי האיסלאם התגוררו מרבית היהודים בבבל, פרס וארץ ישראל. מהמאה ה־ 9 החלו תנועות
הגירה נרחבות מערבה למצרים, ארצות המגרב וספרד. שינוי זה העביר את מרכז
הכובד היהודי לשם בסביבות המאה ה־ 11.
תור הזהב של יהדות ספרד היה עידן פורח במיוחד, שנגדע עם
עליית פלגים מוסלמיים קנאיים, השלמת הרקונקיסטה ולבסוף, גירוש ספרד. רבים
מהגולים השתקעו בארצות צפון אפריקה וברחבי האימפריה העות’מאנית והצליחו
בתהליך ארוך להשליט לבסוף במרבית המקומות (למעט חריגים, במיוחד יהדות תימן)
את נוסחי תפילתם, פסיקתם ההלכתית ומנהגיהם. יוצאי ספרד וצאצאיהם היו מיעוט
קטן ונודעו כ“ספרדים טהורים” או “ספניולים”. הדומיננטיות של דרכם הביאה לכך
שמהמאה ה־ 19 לערך, כונו מרבית יהודי ארצות האיסלאם “ספרדים”.
מהמאה ה־ 19 החלה הגירה של יהודי
ארצות האיסלאם אל צפון אמריקה ודרומה, מערב אירופה וארץ ישראל. סיום
הקולוניאליזם האירופאי והקמת מדינת ישראל הביאו להפחתה דרסטית במספר יהודי
ארצות האיסלאם. המהגרים לישראל, שבאו מרקעים שונים ומגוונים מאוד, התגבשו
למגזר סוציולוגי מובחן המכונה “מזרחים”, כקטגוריה מקבילה למגזר
ה“אשכנזי”.



היהודים בראשית האיסלאם
בטרם החלו כיבושי האיסלאם, התפלגו יהודי המזרח התיכון
מבחינה מדינית ומבחינה תרבותית. מבחינה מדינית הפיצול היה בין יהודי
הקיסרות הרומית (ומאוחר יותר הקיסרות הביזנטית) במערב, ובין יהודי האימפריה
הסאסאנית במזרח.
הקהילות היהודיות הגדולות ־ מצד אחד זו בבבל, ומצד שני זו
שבארץ ישראל ובסוריה ־ היו נתונות תחת שתי אימפריות שונות, ששררה ביניהן
איבה ולעיתים אף מלחמה.
מבחינה תרבותית הפיצול היה בין היהודים דוברי ארמית באזור
הסהר הפורה, ובין היהודים המתייוונים בערים ובמחוזות המזרחיים של הקיסרות
הביזנטית, כולל יהודי אלכסנדריה.
יתכן שהייתה הגירת יהודים לאזור חג’אז (שבצפון־מערב ערב
הסעודית) כבר בתקופה הרומית. היהודים הראשונים הגיעו לערב הסעודית כתוצאה
מכמה סיבות:
לאחר התקפת פומפיוס על יהודה (63 לפנה""ס), כיבוש ירושלים בידי טיטוס וחורבן בית שני (70
לספירה), סיום המרד הגדול (73), ולאחר רדיפות אדריאנוס ומרד בר כוכבא (136).
יש המשערים כי הגעת היהודים לאזור הייתה מוקדמת יותר, כבר בימי כיבוש
ירושלים בידי נבוכדנצר השני וחורבן הבית הראשון (586 לפנה""ס). ישנן עדויות כתובות מהמאה ה־1 על מצבות קבורה הנושאות שמות יהודים.
במקורות היהודיים מופיע שישוב יהודי ענק היה בחצי האי ערב
שמקורו בגלות יהודה שגלתה בבית ראשון. כך כתוב באיכה רבה ב‘, ד’: ""שמונים
אלפים פרחי כהונה בקעו בחיילותיו של נבוכדנאצר ובידן מגיני זהב, הלכו להם
אצל ישמעאלים… (ישעיה כא, יג): “מַשָּׂא בַּעְרָב בַּיַּעַר בַּעְרַב
תָּלִינוּ אֹרְחוֹת דְּדָנִים” (יד): “לִקְרַאת צָמֵא הֵתָיוּ מָיִם
יֹשְׁבֵי אֶרֶץ תֵּימָא בְּלַחְמוֹ קִדְּמוּ נֹדֵד”.
היהודים חיו בערב בשבטים בנאות מדבר לאורכם של נתיבי המסחר
השונים, והיו מרוכזים בשני אזורים: תימן וחג’אז. אחת העדויות הראשונות
לקיבוץ יהודי בחמיר נמצאת אצל היסטוריון הכנסייה פילוסטורגיוס, אשר
מספר על התנגדותם החזקה של היהודים באזור זה למגמה מיסיונרית שהוביל קיסר
האימפריה החבשית באמצע המאה ה־4.
באזור העיר ית’רב (אל־מדינה) שבחג’אז, התגוררו שלושה שבטים יהודים:
שבט בני קינוקאע (Banu Qaynuqa), שבט בני נדיר (Banu Nadir) ושבט בני קורייט’ה (Banu Qurayza). השבטים היהודיים עסקו בחקלאות,
במלאכה, בצורפות, בהכנת כלי נשק ובגידול תמרים. בדומה לשאר יהודי ית’רב
נשאו בני השבטים שמות ערביים, אך דיברו ערבית בדיאלקט נפרד, והיו יהודים הן
מבחינה אתנית והן מבחינה דתית.
הם הביאו את החקלאות לאזור, דבר שהעניק להם יתרון מובהק
בתרבות, בכלכלה ובפוליטיקה המקומית. בַּנוּ קוריט’ה היה שבט כהנים, וכנראה
גם מרבית שבט בני נדיר הורכב ממשפחות כהונה, ומשום כך שני השבטים כונו
אל־כהניאן, “הכוהנים”.
שבט נוסף הוא שבט בני ג’או שהיגרו לצפון אפריקה.
בני יתריב היו אלו שהשפיעו על אבו כרב אסעד מלך חמיר4 (שצר על העיר יתריב) להתגייר.



במאה ה־5 או ה־6, הגיעו שבטים ערבים מאזור תימן והתיישבו באזור ית’ריב. השבטים
הערבים, בנו אוס (Banu Aws) ובנו אל־ח’זרג' (Banu Khazraj) אימצו מוטיבים מונותאיסטים מסוימים
בקרבתם ליהודים. השפעות דומות ניכרו גם באזור חמיר, שבתוך תימן והיו מצע
נוח עבור מוחמד להפצת האיסלאם בקרבם. שבטים ערביים אלה היו מתומכיו
הראשונים של מוחמד ומהמצטרפים הראשונים לדתו.
ערב עליית האיסלאם, האימפריה הסאסאנית הפרסית והקיסרות
הביזנטית הנוצרית ניהלו מלחמה מתמשכת. היהודים לקחו חלק בסכסוך זה בעיקר
לטובת הצד הסאסאני, וכך למשל בתחילת המאה ה־ 7 סייעו לפלישה הפרסית לארץ ישראל ומרדו באימפריה הביזנטית. לאחר
כיבוש הארץ, האימפריה הסאסנית התירה ליהודים לנהל שלטון עצמאי במשך
5 שנים, אך הוא בא לסופו עם כיבוש מחדש של האזור על ידי
האימפריה הביזנטית. המאבקים הממושכים בין האימפריה הסאסאנית לאימפריה
הביזנטית החלישו את שתיהן והקלו על צבאות הראשידון לכבוש את שטחיהן ולייסד
את האימפריה המוסלמית.
הקשר בין מוסלמים ליהודים התחיל בימי הנביא מוחמד. היחסים
בין השבטים היהודים בעיר ית’ריב וסביבתה לבין מוחמד ומאמיניו היו
מורכבים.
החל משנת 622, שנת ההגירה של מוחמד ממכה לאל־מדינה (ית’רב) ועד 624 ניסה מוחמד להפיץ את דתו החדשה בקרב היהודים של אל־מדינה. ניסיונותיו לא צלחו, ובמארס
624, כחודש לאחר קרב באדר, פרץ סיכסוך בין המוסלמים לבני שבט קינוקאע.



הקבוצה היהודית הכי קיצונית נגד המוסלמים היו בני קינוקאע,
שגרו בתוך אלמדינה ועסקו במסחר ומלאכה, בצורפות ובברזל. הם היו שבט לוחמים
אמיץ מאוד, יודע מלחמה. לאחר קרב בדר הם הגבירו את התגרויותיהם במוסלמים
והחלו להתנכל לנשות המוסלמים הבאות לשוק של ית’ריב שהיה ממוקם באזור שבו
בני קינוקאע חיו. מקורות מוסלמים מסורתיים רואים מאורעות אלה כהפרה של חוקת
אל־מדינה.
מוחמד אסף את בנו קינוקאע בשוק ואמר להם שעליהם לקבל את
האיסלאם או שאלוהים יביא עליהם נקמה כמו שהוא הביא על שבט קורייש בקרב בדר.
בתגובה בני קינוקאע אמרו לו “אתם מתגאים בכך שניצחתם את קוריש בקרב בדר.
בקוריש לא יודעים איך להילחם, כי הם היו מעטים. אם תלחמו בנו, נראה לכם מי
הם הגברים האמיתיים”. ניתן לראות בתגובה זו כהכרזת מלחמה.
מוחמד צר על בני קינוקאע כ־ 15 ימים ולבסוף הכניעם ללא תנאי.5 לאחר
כניעת בנו קינוקאע, עבדאללה אבן אובאיי, ראש השבט של השבט הערבי בנו
אל־ח’זרג', התחנן עליהם וניסה לעצור את הגירוש מאחר והיו בני בריתו. בגלל
התערבות זו ומקרים אחרים של מחלוקות אחרות שלו עם מוחמד, קיבל עבדאללה אבן
אובאיי את הכינוי של מנהיג “הצבועים” (מונאפיקין) במסורת המוסלמית.
הבנו קינוקאע עקרו תחילה אל היישובים היהודיים בוואדי
אל־קורה, מצפון לעיר אל־מדינה, ומשם לדרעא שבסוריה, ממערב לסאלחד. במרוצת
הזמן הם התבוללו עם הקהילות היהודיות שהיו קיימות באזור זה עוד קודם,
וחיזקו אותן מספרית. מוחמד חילק את הרכוש של הבנו קינוקאע, כולל הנשק
והכלים, בקרב נאמניו, כשהוא נוטל עבור המדינה האיסלאמית חמישית מהשלל בפעם
הראשונה. כמה מבני השבט בנו קינוקאע בחרו להישאר במדינה ולהתאסלם.
שבט בני נדיר לא התערב בנעשה בראותם את גירוש בני קינוקאע
במסגרת מאבקים בין שבטיים. הגירוש הוביל לפסיקה כי הפרה עתידית של חוקת
אל־מדינה תגרור את ביטול זכויות הצד המפר ותלווה בעונש הולם.



אחד מבני שבט בני נדיר היה המשורר כעב אבן אלאשרף, בן
לאב ערבי ואם יהודיה, אשר נמנה עם מנהיגי השבט. אל־אשרף חיבר שירים עוינים
כלפי מוחמד ושירים נוספים שנתפסו בעיני המוסלמים כפוגעניים־ דבר שפורש
כהפרה של חוקת אל־מדינה. אל־אשרף נרצח בידיעתו וברכתו של מוחמד. לאחר
רציחתו של אל־אשרף הסלימו היחסים בין בני השבט למוחמד. המקורות המוסלמיים
מייחסים לבני נדיר קנוניה לרצוח את מוחמד, שנתגלתה לו כשהמתין לקבל תרומה
כספית וגררה צו גירוש לבני השבט. השבט החליט להתנגד לצו הגירוש מתוך אמונה
כי שבטים אחרים יתמכו בהם.
כך, כשנה לאחר גירוש שבט קינוקאע, ב־ 625, דרש מוחמד מבני שבט נדיר לקבל את האסלאם, או לעזוב. לאחר מצור
של 14 ימים, במהלכו שרף מוחמד את מטעי התמרים שלהם
(בניגוד לנהגי המלחמה בחצי האי ערב) ומשבוששה העזרה מלהגיע, נכנע השבט.
היהודים נאלצו למסור למוחמד את הקרקע ואת הנשק. הם עצמם ניתצו את בתיהם
ועמסו את המפתנים של הבתים על גמליהם.
כדי להראות שאינם מנוצחים יצאו בתופים וכינורות והנשים
לבשו פאר. בני נדיר הורשו לצאת לגלות ואיתם משא של גמל יחיד עבור כל שלושה
אנשים בעוד ששאר נכסיהם ומטלטליהם הוחרמו. בני השבט נדדו צפונה
ואיתם 600 גמלים. לקראת גירוש השבט כתב מחמד סורת
אל־חַשְר, היא סורת ההגליה. הם הגיעו לאזור ח’ייבר וחברו לשבטים יהודיים
אחרים שם.
נחלת השבט חולקה בידי מוחמד לבני לוויתו. מוחמד גם לקח לעצמו נחלה מאדמות השבט, אשר הבטיחה את עצמאותו הכלכלית.
ראש שבט בנו נדיר, חי בן אחיטוב, החליט להישאר עם
משפחתו באל־מדינה והצטרף ליהודים של שבט קורייט’ה. בתו, צפיה, נישאה
לגזבר השבט כנאנה אבן אבי אלרביע.
לאחר הניצחון בקרב אוחוד יצא שוב אבו סופיאן, בשנת 626 או 627, לעבר ית’רב. אבו
סופיאן הטיל מצור על ית’ריב. מוחמד חפר שוחה בין השכונות השונות של ית’רב
ובכך ביצר ע""י השוחות את הרווחים שבין הבתים. את השוחות חפר במשך שישה
ימים. המצור נמשך כחודש. אבו סופיאן ניסה לשכנע את השבט היהודי היחיד שנשאר
בעיר־ שבט בנו קוריט’ה, ששכונתם הייתה מחוץ לשוחה, להצטרף אליו ולתקוף את
מוחמד. קרב זה נקרא קרב אל־ח’נדק (“קרב השוחה”). לפי אחת המסורות פרצה סופה
גדולה שנזכרה בסורה (9:33), בסופה נפלו אהלים ושבט
קורייש החליט לעזוב את העיר ולנטוש את המצור. מוחמד פנה עתה אל שבט בני
קוריט’ה. בני קוריט’ה ניסו לקיים משא ומתן עם מוחמד, ללא תועלת, ובסופו של
דבר הם נאלצו להיכנע למוסלמים ללא שום תנאי.
לפני הכניעה הצליחו צפיה ובעלה משבט נדיר, לצאת
מאַל־מַדִינָה ולברוח לח’ייבר. כאשר פתחו בני קוריט’ה את השערים, אסרו
הערבים את כל הגברים. מוחמד יצא אל השוק באַל־מַדִינָה, חפר חפירות וציווה
לכרות את ראשו של כל גבר יהודי שיסרב לקבל את האיסלאם. הגברים הובאו אליו
אחד אחד לפי הצו. הטבח נעשה בפני מוחמד עצמו. המתת היהודים נמשכה יום שלם.
עלי בן אבי טאלב, בן־דודו וחתנו של מוחמד, קיים את זוועת השחיטה בידיו ממש.
הראשים הותזו והגופות הושלכו אל בור מחוץ לעיר.
ראש שבט בני נדיר חי בן אחיטוב, הוצא להורג בעריפת ראש.
לפני שהוצא להורג קרע את לבוש המשי הצבעוני שלו כדי שלא יתחלקו בו
המוסלמים. הטבח נמשך בלילה לאור הנרות. הגופות הושלכו אל הבורות ונערמו
עליהם ערמות של עפר. כל מי שהגיע לבגרות הוצא להורג. הנשים והילדים נמכרו
לעבדות. הביזה הגדולה, אדמות, נשק, ילדים ונשים העמידו בידי מוחמד אמצעים
לשלוט על אל־מדינה ולהמשיך במסע כיבושים בכל ערב. היהודים שהתאסלמו תרמו
לאיסלאם מסורות מהיהדות.
לאחר הסכם חודייבה משנת 628 עם שבט
קורייש, התערערה מנהיגותו של מוחמד, והוא היה צריך להציג למאמיניו הישג
צבאי, ולכן בחר בתקיפת השבטים היהודיים של ח’ייבר (חלקם היה גולי שבט
נדיר). כשראה שהיהודים מעוניינים להיפגש איתו למשא ומתן, הזמין 30
מנהיגים יהודים. כשהם בדרך וללא נשק, פשט עליהם כוח של מאמיני מוחמד והרג את כולם מלבד אחד שהצליח לברוח.
בקרב ח’ייבר בשנת 629 כל גברי
השבט נרצחו בידי המוסלמים ונשותיהם חולקו למנצחים. בין השבויות שנתפסו לאחר
כיבוש ח’ייבר הייתה צפיה, אותה מוחמד בחר מבין השבויות ולקחה לאישה כשלל
מלחמה.
מסופר שצפיה הייתה יפת מראה ומוחמד עוד הכירה כשברחה
מית’ריב. נשי מוחמד היו ממררות את חייה וקראו לה “הנערה היהודייה”. אך
מוחמד היה מנחמה ואמר: “אל תבכי, כי אביך אהרן ודודך משה שליח
האלוהים”.
בעלה, כנאנה אבן אבי אלרביע, שהיה במקור מח’ייבר, נלקח אף
הוא בשבי. מוחמד רצה להתנקם בו נקמה אכזרית. הוא ציווה להביאו אליו ודרש
ממנו לספר לו את מקום המסתור של אוצרות יהודי ח’ייבר. כנאנה סירב. מוחמד
ציווה לענותו ולסרוק את בשרו במסרקות ברזל ובשיפודים לוהטים. ברזלים הותכו
ונשפכו על חזהו של כנאנה עד שגסס ולבסוף ראשו נערף. את תיאור העינויים שעבר
מוצאים בספרות החדית' (סירת אבן־הישאם, 2:515).
מוחמד ציווה לרצוח גם את אחיו סאלם. את צפיה, אשת הנרצח, הכריח לעבור
ולצפות בגופות ההרוגים.
סבה של צפיה (מצד אמה) היה המשורר היהודי שמואל בן עדיה6.
כשעלה לשלטון החליף עומר בן אל־ח’טאב, הוא האמין כי מוחמד
ביקש בצוואתו לגרש את כל היהודים מערב, וכך פעל. הוא אמר כי לא ייתכנו שתי
דתות בחיג’אז. נערכו קרבות דומים עם שבטים יהודיים אחרים ברחבי החג’אז עד
שלא נותרה עוד אוכלוסייה יהודית באזור. חלק מהיהודים התאסלמו, רבים נהרגו,
והיתר נהפכו לעבדים או שגורשו. כמעט ואין עדויות על קיום יהודים בערב
הסעודית והקהילה נעלמה כמעט כליל.



יהודים תחת שלטון האיסלאם7



לאחר ימי מוחמד ועם כיבושי האיסלאם הראשונים, אוכלוסייה יהודית רבה מצאה את עצמה תחת שלטון הח’ליפות המוסלמית.
בין השאר, כוחות מוסלמים בהנהגתו של עומר בן אל־ח’טאב כבשו
את ירושלים ואת ארץ ישראל. אל־ח’טאב חתם על הסכם עם פטריארך ירושלים
סופרוניוס שבו הוא התחייב להמשיך עם המסורת הביזנטית ולאסור על יהודים
לחזור ולהתיישב בירושלים. עם זאת התחייבות זו לא נאכפה באופן גורף, ומספר
שנים לאחר מכן החלה התיישבות יהודית בעיר (ראה פרק 29 התקופה הערבית הקדומה
בארץ ישראל).
בעת כיבוש ארץ ישראל ע""י עומר בן אל־ח’טאב, בני החסות
שילמו מס גולגולת ומס קרקע (מס יבול). כאשר עבודת האדמה חדלה להיות עסק
מפרנס עבור היהודים והם ולא עמדו בנטל המסים, נטו רובם לנטוש את האדמות
ולעבור לערים. כל הנוטשים החליפו את עסוקיהם והתפרנסו מעבודות עירוניות,
בעיקר מסחר. בין המיעוט שבחר להשאר בכפרים כעובדי אדמה היו שהתאסלמו כעבור
דורות. כך קרה בכפרים יוטה ואשתמוע שתושביהם היהודיים התאסלמו במאה
ה־9, ושונו שמות הכפרים ליטא וסמוע.
כיבושי האיסלאם יצרו ח’ליפות איסלאמית אשר איחדה את מרבית
היהודים תחת ישות מדינית אחת. גם כאשר היו פילוגים מדיניים, האחדות
התרבותית והחברתית נשמרה, כך שעד שלהי ימי הביניים, התקיימו קשרים מסחריים
ותרבותיים פעילים בין המחוזות המרוחקים של העולם האיסלאמי. שינוי חשוב נוסף
בחיי היהודים שהתרחש בעקבות כיבושי האיסלאם הוא תהליך השיערוב – החלפת
הלשונות העתיקות כמו העברית והארמית בלשון הערבית (החלה להתפתח
הערבית־יהודית) למרבית הצרכים־ לשון הדיבור היומיומי, לשון המדע
והפילוסופיה, לשון השלטון והמסחר ואף לשון התאולוגיה היהודית (אם כי מירב
הטקסטים בענייני דת המשיכו להיכתב בעברית). כתוצאה מכך, במאות הראשונות
לאחר כיבושי האסלאם, לשונות הדיבור של מרבית העם היהודי היו ניבים יהודיים
שונים של הערבית.
במאות הראשונות לשלטון המוסלמי כמעט ולא היה ניסיון לכפות
את האיסלאם בכוח, אלא בעזרת שכנוע, פיתוי והכבדת העול על לא־מוסלמים כך שהם
יעדיפו לשדרג את מעמדם הכלכלי והחברתי ולהיהפך למוסלמים. עם זאת, שושלות
מוסלמיות מסוימות כגון “אל־מוואחידון” כן אסלמו בכוח אוכלוסיות
לא־מוסלמיות. השושלת ידועה ביחסה הקשה ללא־מוסלמים, אותם היא העמידה בשלב
מסוים בפני הברירה: התאסלמות, מוות או גירוש.
הדת המוסלמית היא דת מונותאיסטית שהושפעה מהיהדות והנצרות.
בקוראן מכונים היהודים והנוצרים אהל אל־כִּתאב (أهل الكتاب) כלומר “עמי
הספר”. על פי הקוראן היהדות והנצרות מבוססות על ספרים שכללו דברי אלוהים
חיים (משה וישו נחשבים לנביאים, ומוחמד כחותם הנביאים). מכאן שאין מצווה
לאסלם אותם, אולם מאידך, אסור ללכת בדרכיהם. ל“עמי הספר” יש זכות לשבת בקרב
המוסלמים ולשמור על מסורותיהם ומנהגי דתותיהם כל עוד הם מקבלים על עצמם את
השלטון המוסלמי.
ב“תנאי עומר” שקבע עומר השני מוסדר הקשר בין מוסלמים
ולא־מוסלמים (ראה פרק 30 הח’ליפות לבית אומיה). כחלק מהגדרת היהודים כאנשי
הספר (אהל אל־כתאב) הם הוגדרו גם כאנשי חסות (אהל־ א־ד’ימה) והיו זכאים
להגנה של השלטונות המוסלמים. הד’ימים זכו לביטחון אישי ולזכות לקיים את
אמונתם בתמורה להכרה בעליונות האיסלאם, בתשלום מס גולגולת מיוחד
(ה“ג’יזיה”) ובכפוף למגבלות שהוטלו עליהם. בין המגבלות נמנו הגבלות
שהתייחסו לבגדים שמותר לד’ימים ללבוש, לבהמות עליהן הד’ימים יכולים לרכוב,
איסור נשיאת נשק ואיסור בניית מקומות פולחן חדשים. המגבלות נשאו אופי חברתי
וסמלי יותר מאשר מוחשי ומעשי, כאשר המגבלות הכלכליות הן אלה אשר היו ממשיות
יותר ־ נוסף על מס הג’יזיה, היו מסים נוספים כמו מיסי מעבר ומכסים, וכן
חוקי ירושה שקבעו שמומר לאיסלאם לא יכול להוריש לקרוביו הד’ימים. בעיתות של
התאסלמות בכפייה, גם אם זמנית, מגבלה זו הסבה סבל רב ליהודים.
בעוד שהמיסים המיוחדים שהוטלו על הד’ימים נשארו על כנם עד המאה ה־20, הרי שיישומן של המגבלות האחרות היה נתון
לשינויים בהתאם לזמן ולמקום. האינטרסים השונים של השליטים המוסלמים השונים
הם שקבעו האם יתעלמו מהם או לחלופין יאכפו אותם בקפידה ואף יוסיפו עליהם
מגבלות נוספות. אחד הגורמים לשונות הרבה, היה מידת העוצמה או החולשה של
המדינה המוסלמית. בזמנים חזקים יותר גילו השלטונות סובלנות רבה יותר מאשר
בזמני חולשה (כמו, למשל, בזמן מסעי הצלב). גורם אחר היה המידה שבה שושלת
מסוימת רצתה להציג את עצמה כשומרת האיסלאם, שושלות ששמו על כך דגש מיוחד
רדפו לעיתים באלימות את האוכלוסייה היהודית שלהם.
היהודים על פי רוב חיו כמיעוט וכקהילה שבינה לבין החברה
המוסלמית היו לא מעט גדרות, ובדרך כלל ניהלו מידה מסוימת של אוטונומיה. הם
היו כפופים למרות המנהיגים שלהם (נגידים, דיינים), דבר שאיפשר להם לנהל את
ענייני המשפחה, האישות והדת על פי תורתם. בתקופות מסוימות השלטון הורה
ליהודים כמה מסים הוא רוצה מהם, ובהתאם לכך הקהילות היהודיות היו אחראיות
לגבייה של המסים, שנמסרו אחר כך לשלטונות.
אף על פי שבדרך כלל פנו היהודים לבתי הדין היהודיים, ששפטו
על פי ההלכה היהודית היו מקרים נדירים שבהם הם פנו גם לבתי דין מוסלמים, אם
הם חשבו שהדין המוסלמי יטיב איתם בנושא הספציפי שבו הם דנו.
למעט החיג’אז, ואזורי קדושה מעטים אחרים, ליהודים התאפשרה תנועה חופשית. רק במרוקו החל מהמאה ה־15, ולעיתים
גם בפרס, הוגבלו הד’ימים לגטאות (במרוקו נקראו “מלאח”). במקומות אחרים, בהם
היהודים (וגם הנוצרים) נטו להתיישב בשכונות נפרדות בערים, הדבר נעשה כחלק
מהתפתחות חברתית טבעית ולא רק כתוצאה ממגבלות חברתיות.
היהודים (וגם הנוצרים) שחיו תחת השלטון המוסלמי, לא נדרשו
בדרך כלל למות על קידוש השם. עם זאת מקרים של מוות על קידוש השם התרחשו
לאורך ההיסטוריה של היהודים בארצות האיסלאם, כאשר שושלות מוסלמיות שונות
רדפו את היהודים והעמידו בפניהם את הבחירה בין מוות להתאסלמות. הרמב“ם,
שחיי תחת שלטון האל־מוואחידון, בתקופה בה יהודים בספרד, צפון אפריקה ותימן
עמדו בפני מוות או התאסלמות, כתב באיגרת תימן8 שליהודים מותר להתאסלם ולא להיהרג על קידוש השם בלבד שהם ימשיכו
לשמור על הדת היהודית בסתר, ויחזרו ליהדות כשיוכלו. הרמב”ם הוסיף באותה
איגרת שהיהודים נמצאים בגלות ישמעאל בגלל עוונותיהם וחטאיהם כלפי אלוהים,
ושסבלם רב בגלות זו שכן הישמעאלים רודפים אותם, אך אל להם לאבד תקווה שכן
תקופת הגאולה עוד תגיע.



הקהילות היהודיות בארצות האיסלאם



בין המאה ה־7 עד המאה ה־12, בארצות האיסלאם המזרחיות היו ליהודים ארבעה
ראשים־ ראש הגולה וגאוני בבל (ישיבת פומבדיתא וישיבת סורא) וארץ ישראל. לכל
אחד מהם היה אזור אחריות משלו ־ “הרשות”. ספרד וארצות המגרב היו מחוץ
לאזורי הרשות, אך בכל זאת היה קשר הדוק בין הישיבות לארצות אלה.
שלושה עניינים היו מוקד עיסוקם של הישיבות: הנהגה, חקיקה ושיפוט עליון.
ראשי הישיבות, שנקראו גאונים, וראש הגולה מינו את חברי
הישיבה לכהן כנציגיה בקהילות שבתחום הרשות של כל אחת מהן. ברוב ימות השנה
היו הרבנים עסוקים בקהילות בפריפריה, כאשר אחת לכמה זמן הגיעו להתכנסות
בישיבת האם: בארץ ישראל בהושענא רבה, ובבבל ב“ירחי כלה” ־ החודשים אלול
ואדר.
תפקיד ראשי הרשות היה למנות ראשי קהילות (בדרך כלל היו
דיינים), כאשר אל ראש הקהילה הצטרפו שני דיינים נוספים מהקהילה המקומית,
ויצרו את בית הדין המקומי. הפקידות של הקהילה המקומית (שמשי בית הכנסת,
מוהלים, שוחטים וכיוצא בזה) התמנו על ידי ראש הקהילה המקומית.
ראשי הגולה עד תחילת המאה ה־9 שימשו נציגיו של הציבור היהודי אצל השלטון המוסלמי המרכזי. בסוף
הרבע הראשון של אותה מאה השתנה מעמדם וראש הגולה הפך מעתה לבעל “רשות”
במקביל לשלוש הרשויות האחרות של גאוני בבל וארץ ישראל.
החלוקה בין הרשויות הייתה כדלקמן – ישיבת ארץ ישראל הייתה
אחראית על הקהילות שבארץ ישראל, מצרים וסוריה ולבנון. ישיבות בבל ממונות על
הקהילות שבעיראק, פרס ותימן. ראש הגולה היה אחראי על קהילות בפרס ובעיראק.
בין שני המרכזים, בבל וארץ ישראל, ניטש מאבק על הבכורה, כאשר עד תחילת המאה
ה־11 שכך המאבק.
החל מהמאה ה־9 היו תנועות הגירה
נרחבות מארצות המזרח (איראן ועיראק) לארצות המערב (מצרים וארצות המגרב).
הגירות אלה הפגישו יהודים בעלי מנהגים ונוסחי תפילה שונים. הדבר הוביל
במקומות מסוימים לאיחוד מנהגים ומסורות, ובמקומות אחרים לארגון קהילתי על
בסיס “רשות”. כך, למשל, ניתן למצוא בקהילה אחת שני קהלים ־ בית כנסת של
ה“ארצישראלים” (כמו זה שנתגלה בו גניזת קהיר) ובית כנסת של הבבלים. עד סוף
המאה ה־12 התקבל המנהג הבבלי כמעט בכל מקום.
הקהילות ממערב למצרים היו, כאמור, מחוץ לתחומי ה“רשויות”,
אבל עדיין הכירו בסמכותן של ישיבות בבל, ושלחו אליהן שאלות ותרומות. החל
מהמאה ה־9 החל תהליך ארגונם של קהילות המגרב והקמת
מוסדות לימוד מפותחים. ניתן להבין זאת לאור אירועי התקופה: בני משפחת אומיה
שהודחו מהשלטון על ידי העבאסים, הקימו נסיכות עצמאית בספרד. בצפון אפריקה
נוסדה במאה ה־10 ח’ליפות פאטימית שיעית. הפיצול
הפוליטי בעולם האסלאמי דחף את הקהילות היהודיות לעצמאות גדולה יותר מהמרכז
התורני הבבלי.
לזה מצטרף ריחוק גאוגרפי, התחזקות כלכלית של אותן קהילות,
והגירתם של חכמים רבים מבבל, מצרים ואיטליה אל המגרב וספרד. אמנם הכפיפות
היחסית למרכז הבבלי נשמרה, אבל כבר במאה ה־9 ענו רבנים מקומיים ברחבי המגרב על שאלות הלכתיות לא מעטות. משנות ה־70
של המאה ה־10 זכו קהילות אלה לפריחה מואצת.
יהודי ארצות האסלאם היוו את החלק הגדול והפעיל של העם
היהודי במשך מרבית ימי הביניים. אותם יהודים שחיו בארצות נוצריות, כלומר
באירופה, היו מיעוט, ומיעוט חסר חשיבות יחסית. כל מה שהיה יצירתי ומשמעותי
בחיי היהודים, פרט לדברים מעטים יוצאים מן הכלל, התרחש בארצות האסלאם.
קהילות היהודים באירופה פיתחו מעין תלות תרבותית ביהודי העולם המוסלמי
המתוחכם והמתקדם הרבה יותר, עולם שהשתרע מספרד המוסלמית במערב ועד עיראק,
איראן, ומרכז אסיה במזרח.
בימי הביניים המאוחרים ־ לא ניתן לקבוע כרונולוגית מדויקת
־ חל שינוי משמעותי בתחום זה. יהודי האסלאם ירדו במספרם, גם מבחינה יחסית
וגם מבחינה מוחלטת, ומרכז הכובד של העולם היהודי עבר ממזרח למערב, מאסיה
לאירופה, מן האסלאם לנצרות.
המנהיגות היהודית שאבה כוחה משלושה מקורות סמכות:

התורה - ידע תורני היה מקור לסמכות, כמו, למשל, גאוני בבל וארץ ישראל, וחכמי הקהילות השונות.
השלטון המוסלמי ־ מקורבים לשלטון כגון, רופאי חצר,
בנקאים ופקידים חשובים. אישים אלה, שהיו גם בקיאים בתורה, פעלו רבות למען
אחיהם היהודים וזכו להערכה רבה בשל כך.
הרעיון המשיחי־ התקווה לבואו של משיח ולשיבת ציון הייתה המסד הרעיוני לסמכותם של ראשי הגולה, אשר יוחסו לבית דוד.




היהודים בארצות האיסלאם היו בערך אחוז אחד מכלל
האוכלוסייה. בערים גרו באחוזים גבוהים הרבה יותר, מאחר שהיו בעיקר
אוכלוסייה עירונית. לא היה לקהילות היהודיות סמכות מעוגנת בחוק לאכוף תשלום
מסים למען הקהילה. הדבר נעשה בכל זאת על בסיס וולונטרי. מעשי נדבנות של
אישים מרחבי ארצות האיסלאם היו דבר שבשגרה, גם כלפי יהודים נצרכים מחוץ
לקהילה המקומית.
בכל קהילה ממוצעת חיו במאות ה־7 עד ה־12 בין 60 ל־90 משפחות (300–500 נפש). בשנות ה־60 של המאה ה־12 מנתה הקהילה הגדולה בפוסטאט (קהיר) כ־3,300 נפש.



החלוקה החברתית־כלכלית בקהילות אלה:

מעמד גבוה־ עליו נמנו הדיינים ותלמידי החכמים, זקני
העדה, נכבדי קהל ונושאי תוארי כבוד, חזנים, פרנסים, ראשי משפחות גדולות,
מורים וסופרים.
אנשי עסקים ובעלי מקצועות חופשיים, בורגנות נמוכה (אומנים מומחים ורוכלים).
בעלי המלאכה והעובדים
עובדי אדמה ועובדים זוטרים.

תפקיד מרכזי היה לסוחרים הגדולים, מאחר והם היו רשת התקשורת בין חלקי העם היהודי.



מסמכים מחקר הגניזה הקהירית חושפים כ־450 סוגי מקצועות. כ־265 עיסוקים הכרוכים בעבודות כפיים, 90 סוגים של אנשים שעיסוקם היה מסחר
ובנקאות, ומספר דומה של בעלי מקצועות חופשיים (כגון, פקידים ומלמדים). מאחר
שהיהודים לא הוגבלו, ניתן היה למצוא אותם במגוון עיסוקים נרחב ביותר.
היהודים בלטו בתעשיית הטקסטיל (בעיקר עיבוד משי וצביעתו), ייצור זכוכית
ועיבוד מתכות (בעיקר צורפות כסף), מקצועות ייצור המזון ומקצוע
הרוקחות.
היהודים עסקו באחוזים גבוהים במקצועות מהם מוסלמים אדוקים
השתדלו להימנע־ דיפלומטיה, מסחר וכספים, בנקאות, תיווך, ריגול ועיבוד זהב
וכסף. יהודים רבים היו גם בורסקאים, קצבים, מנקי בורות שופכין, ושאר
עיסוקים שנחשבו לבזויים.
היהודים גרו בשכונות ובאזורים עירוניים שמרבית תושביהם היו
יהודים. הדבר נעשה לרוב לא מתוקף כורח אלא משיקולי נוחות. ישנן עדויות רבות
למגורים בסמוך למוסלמים ונוצרים, ולעיתים אף באותו בניין. לעיתים התגוררו
היהודים על פי שיוכם המעמדי וללא קשר לאפיון הדתי.
בימי הביניים יהודים מקצוות העולם המוסלמי ניהלו קשרים הדוקים ביניהם, ובמידה פחותה בינם לבין יהודי אירופה.
תודעת הזהות של היהודים הייתה בנויה מכמה מעגלים:
זהות משפחתית, מצומצת ורחבה, זהות רבנית או קראית, כפיפות
לבבל או לארץ ישראל (הגם שלעיתים קרובות החלוקה לא הייתה קיצונית והיו כאלה
שקיבלו את מרות המרכז הבבלי אך תרמו גם למרכז הארצישראלי), זהות העיר ־
“וטן”, זהות האזור־ למשל, בני עיראק, בני מצרים, בני המגרב (זהות זו הייתה
קשורה למנהגים ולנוסחי תפילה שונים וליחידה הכללית של ארצות האיסלאם), זהות
כלל יהודית וזהות כלל אנושית.



בתי הכנסת בארצות האיסלאם היו משופעים באריגים שקישטו את
הקירות ואת העמודים. המתפללים ישבו או נשענו על כרים, שהושמו על מחצלות
ושטיחי בית הכנסת. המתפללים התיישבו לאורך דפנות בית הכנסת. קריאת התורה
התבצעה כך שכל פסוק ופסוק תורגם לארמית, אף על פי שלאחר כיבושי האיסלאם גם
תלמידי חכמים היו בקיאים בה פחות מאשר עברית וערבית. מנהג זה השתמר עד
ימינו רק אצל יהודי תימן. חלק מרכזי בתפילות היו הפיוטים, אשר החזנים
הקפידו לכתוב חדשים.
הפעילות המרכזית בבתי הספר הייתה שינון טקסטים מהמקרא
ומהתפילה. מטרתו העיקרית של מוסד חינוך זה הייתה להכין את הלומדים בו
להשתתפות פעילה בבית הכנסת. תוכנית הלימודים לא הוגבלה אך ורק ללימודי
קודש. כל מלמד או מלמדת היו “מוסד” בפני עצמו. ההוראה התבצעה בבית הכנסת,
בבית המורה, ובקרב המעמד הגבוה ־ בבית ההורים. הקהילה דאגה לשכור מלמדים
מיוחדים ליתומים ולבני עניים, שלא יכלו לשלם בעצמם עבור המלמד. משרת המלמד
הייתה משרת כבוד, ואשר על כן מלמדים הוסיפו תואר זה לחתימותיהם.



השפעות הדדיות



קשה להצביע איזו דת השפיעה יותר על השנייה־ היהדות על
האיסלאם או ההפך. העתקת סיפורי המקרא אל תוך הקוראן כמעט בשלמותם ואימוץ
הנביאים היהודים (ב“גירסה” איסלאמית שלהם) היא דוגמה להשפעה של היהדות על
האסלאם. אבל מנגד, הספרות הפילוסופית והתאולוגית היא דוגמה לתחום שבו
התקיימו השפעות הדדיות.
פילוסופים מוסלמים כגון אל־פאראבי, אבן סינא, אבן באג’ה
ואחרים השפיעו על הוגים יהודיים רבים וחשובים. משוררים יהודיים הושפעו
מתבניותיה של השירה הערבית הקלאסית.
יהודים תרמו תרומה חשובה לתור הזהב המוסלמי של ימי הביניים
והיו שותפים למפעל התרגומים של ספרות עתיקה (כולל ספרות יוון העתיקה)
לערבית, ודרך כך לשימור של הידע הפילוסופי והמדעי העתיק ופיתוחו.
ערבית יהודית



ערבית יהודית היא קבוצת ניבים של השפה הערבית, אשר דוברו
בפי יהודים שחיו בארצות האסלאם דוברות הערבית. מונח זה מתייחס גם לערבית
שנכתבה באותיות עבריות בידי יהודים החל בימי הביניים וגם לשפת היום־יום
המדוברת. כמו הלאדינו והיידיש, גם קבוצת ניבים זו היא מן השפות היהודיות
שהתפתחו בקרב יהודי התפוצות. מימי הביניים ועד תחילת העת החדשה, הייתה זאת
השפה היהודית הנפוצה ביותר.
עם התפשטות האסלאם והתהליך ההדרגתי של התאסלמות העמים
במזרח התיכון, במרכז אסיה ובצפון אפריקה, תפסה הערבית היהודית את מקומה של
הארמית, ומראשית המאה התשיעית הייתה גם לשפת היום־יום בארצות האסלאם דוברות
הערבית. כמו אצל שאר דוברי הערבית, גם בקרב היהודים דוברו ניבים שונים
במקומות שונים. השפה נכתבה ־ לעיתים לפי הניב המקומי ולעיתים בשפה הקלאסית
האחידה ־ באותיות עבריות (ולא באלפבית הערבי), עם תוספת של נקודות
דיאקריטיות לאותיות ערביות שאין להן מקבילה בעברית. במאה העשירית קבע ר'
סעדיה גאון תעתיק קבוע ועקבי.
רוב ספרות ההגות היהודית של חכמי יהדות ספרד בימי הביניים
נכתבה בערבית יהודית וכך גם חלק מספרי פרשנות המקרא וההלכה. זאת לעומת שירת
ימי הביניים של יהדות ספרד, שנכתבה בעיקר בעברית. החיבורים שנכתבו בערבית
היהודית תורגמו לעברית למען יהודי אשכנז וצרפת, בין המתרגמים מפורסמת משפחת
אבן תיבון.
בערבית יהודית נכתבו כתביו של הרב סעדיה גאון ובהם התרגום
הערבי למקרא המשמש את עדת תימן, וחיבוריו בתחומים המגוונים של ההגות
היהודית, הבלשנות העברית וההלכה. עוד נכתבו בערבית יהודית כתבי הרמב“ם ובהם
“מורה נבוכים”, “פירוש המשניות” ו”ספר המצוות"" (אך לא “משנה תורה” שנכתב
בעברית).
גם “ספר הכוזרי” של רבי יהודה הלוי נכתב בערבית יהודית,
ועוד חיבורים רבים בהלכה, בפרשנות, בדקדוק ובתחומים נוספים. רוב הממצאים
באוסף העצום של גניזת קהיר כתובים גם הם בערבית יהודית.
הפסיקה הדתית הספרדית



האסכולה ההלכתית הדומיננטית במרחב המוסלמי הייתה זו של
הפסיקה הספרדית. ניתן לאפיין באופן ברור פסיקה ספרדית עוד בטרם גירוש
ספרד.
התנועה הדו־סיטרית בין ספרד ובין צפון אפריקה שהתקיימה
לאורך מאות השנים בטרם הגירוש, הן כבודדים (הרמב""ם, למשל) והן כקבוצות
(למשל, יהודי קטלוניה ומיורקה שגורשו ב־1391 ועברו
להתיישב באלג’יריה), יצרה אסכולת לימוד ופסיקה אחת. על אף הגוונים בין
פוסקי ההלכה השונים, רווחו בפיהם הביטויים “מנהג ספרדי” ו“רבני
ספרד”.
הגעתם של מגורשי ספרד לצפון אפריקה חיזקה את אחידות
המנהגים, כתוצאה מעליונותם האיכותית והכמותית של מגורשי ספרד. הדברים באו
לידי ביטוי כך שהתפיסה הגיאו־תרבותית של מרחב המגרב, כפי שהייתה מקובלת אצל
רבני מרוקו בסוף המאה ה־17 ובתחילת המאה שלאחריה,
אינה מותירה מקום לספק בעניין זה. מהים התיכון ועד שולי מדבר סהרה, למעט
כמה “כיסי התנגדות” בפנים הארץ ובדרומה, הפך מערב המגרב כמעט כולו לאזור
“קסטיליאני”.
עד המאה ה־19 הפך הכינוי “ספרדים”
לשם כולל לכל הקהילות שאליהן הגיעו מגורשי ספרד. בעיראק, אליה כמעט ולא
הגיעו מגורשי ספרד, הרבנים עבדאללה סומך והבן איש חי אמצו את
ה“שולחן ערוך” של ר' יוסף קארו, אך בכל עיר ועיר היו הסתייגויות בהתאם
למנהגי המקום, ובהתחשבות במנהגי הקבלה. יוצאים מן הכלל הם חלק מהתימנים
הנוהגים על פי פסקי הרמב""ם ולא לפי השולחן ערוך.



בשונה מיהדות אירופה וארצות הברית, בה נוצר פיצול בין
זרמים שונים (יהדות רפורמית וקונסרבטיבית מחד, ויהדות אורתודוקסית מאידך),
ביהדות ארצות האסלאם לא הייתה התפצלות לזרמים, והיצירה ההלכתית התייחסה
למודרנה ולאתגריה בגמישות רבה, יותר מאשר באורתודוקסיה האירופית – אך בלא
לוותר על שמירת כללי ההלכה, כפי שאירע בזרמים הלא אורתודוקסיים.
כאשר רבנים יוצאי ארצות האסלאם נתקלו לראשונה במדינת ישראל
בזרמים חילוניים ואנטי דתיים מובהקים, הצטמצמה התייחסות גמישה זו להשפעות
המודרנה, והפסיקה ההלכתית הספרדית הלכה ויישרה קו עם הפסיקה של רבנים יוצאי
אירופה, שהתמודדו עוד באירופה עם אתגרי המודרנה הערכית והחילונית
במוצהר.
רדיפות היהודים בעולם המוסלמי



בראייה רחבה של 1,400 שנות
היסטוריה מוסלמית ניתן לראות כי במאות השנים הראשונות לח’ליפות התקיימה
סובלנות גדולה יחסית־ מימי מוחמד וימי הח’ליפים הראשונים עד האימפריות של
בתי אומיה ועבאס, בהן התקיימה סובלנות שאין עליה עוררין. מהמאות ה־
12 וה־ 13 לערך, קיימת תזוזה ניכרת לכיוון ההפוך.
במאות הראשונות לאסלאם, בתקופות של אי יציבות אזורית,
נפוצו רדיפות כנגד יהודים באזורים שונים, בעיקר בספרד, צפון אפריקה, פרס
ותימן.
לתופעה של שינוי יחס המוסלמים כלפי הד’ימים ניתנו מספר
הסברים. מאבקים שניהל האסלאם הסוני נגד הנצרות, נגד האסלאם השיעי ונגד
המונגולים גרמו לאסלאם הסוני להיות יותר שמרן ופחות סובלני לגיוון
דתי.
במהלך ימי הביניים חוו היהודים רדיפות אלימות באזורים
שונים של עולם האיסלאם, לעיתים מצד השלטונות המוסלמים ולעיתים מצד ההמונים.
הרדיפות המשמעותיות ביותר בתקופה זו התרחשו בספרד, צפון אפריקה ותימן, אך
פגיעות בחיי היהודים קרו גם באזורים אחרים של עולם האיסלאם. על אף שפגיעות
אלה היו הפרה לכאורה של חוזה עומר, הן הוצדקו על ידי הטענה שהיהודים עצמם
הפרו ראשונים את תנאי עומר, נהגו בגאוות־יתר, על ידי הסתה אנטי־יהודית, או
כתוצאה מתאוות הרכוש היהודי. כמיעוט חלש וחסר הגנה היו היהודים מטרה נוחה
להתקפות בתקופות של אי־יציבות.



דוגמאות למקרי אלימות קשים נגד יהודים בימי הביניים ניתן למצוא גם בארץ ישראל. כך למשל, בשנת 1024 נערך טבח
באוכלוסייה היהודית של העיר רמלה על ידי תושביה המוסלמים, ובנוסף יהודים
רבים עונו עד שהם מסרו היכן החביאו את כספם.



בשנת 1033 נערך אחד הטבחים הגדולים
ביותר בהיסטוריה היהודית בעולם האיסלאם, טבח ביהודי העיר פאס, בו נהרגו
למעלה מ־6,000 מתושבי העיר על ידי שבט צפון אפריקאי קנאי לאיסלאם שכבש אותה.
במהלך רדיפות אלימות בעיר גרנדה בשנת 1066, הידועות גם בשם “פוגרום גרנדה”, נהרגו למעלה מ־4,000
מיהודי העיר בעקבות הסתה נגד הוזיר היהודי, יהוסף בר שמאול הלוי הנגיד, בנו של שמואל הנגיד.
בבגדאד בשנת 1121 תחת הח’ליף
אל־מסתרשד, יצא צו שחייב את היהודים ללבוש שני תלאים צהובים, שרשרת סביב
הצוואר עליה כתוב “ד’ימי”, ושאר סממנים מזהים. הצו נאכף על ידי גברים ונשים
מוסלמים שתפקידם היה להשפיל ולהכות יהודים שהפרו את הצו, וקבוצות של צעירים
שהכו יהודים ברחבי העיר בגדאד.
בזמן שלטונה של שושלת אל־מוראביטון, שנחשבה למתונה ביחסה
ללא־מוסלמים, מקורות מוסלמים מציינים שנערכו פרעות באוכלוסייה היהודית של
קורדובה בעקבות מציאתה של גופה של מוסלמי ברובע היהודי. כמו כן מנהיג שושלת
אל־מוראביטון, יוסוף בן תאשפין, הרס בשנת 1090 את
הרובע היהודי המתחדש בגרנדה במהלך כיבוש העיר מידי ממלכה נוצרית, בגין
האשמה כנגד היהודים שהם צידדו בצד הנוצרי במהלך המלחמה.
עם עלייתה של שושלת אל־מוואחידון בספרד וצפון אפריקה החלו
כמה ממעשי הרדיפות החמורים ביותר בתולדות יהדות ארצות האיסלאם. בפני רבים
מהיהודים הועמדה הבחירה בין התאסלמות למוות על קידוש השם, ורבים נמלטו
מספרד וארצות המגרב, ביניהם הרמב""ם ומשפחתו.
לפי עדויות מהתקופה, בעקבות הטבח והמרות הדת הכפויות על
ידי שושלת אל־מוואחידון, הוחרבו רוב הקהילות היהודיות הענפות בספרד וצפון
אפריקה, עד שלא נותר יהודי אחד מאל־מהדיה (אשר בתוניסיה) עד סילווס
(פורטוגל). ניתן למצוא בכתבי הרמב“ם התייחסות לרדיפות היהודים על ידי שושלת
אל־מוואחידון ושלטונות תימן באיגרות הרמב”ם.



בשנת 1260 התרחשו מהומות אנטי־נוצריות ואנטי־יהודיות בדמשק בחסות הכיבוש המונגולי של העיר.
בשנת 1284 מהומות אנטי־יהודיות
פרצו בבגדאד בעקבות ספר של פילוסוף יהודי בשם אבן כמונה שסקר את שלוש הדתות
המונותאיסטיות והכיל ביקורת כלפי האיסלאם.
בשנת 1291 נרצח וזיר יהודי בפרס
ביחד עם קבוצה ממקורביו, מה שסימן את תחילתן של מהומות אנטי־יהודיות ברחבי
פרס ועיראק, בפרט כנגד יהודים שהחזיקו תפקידים בכירים.
מבחינה מעשית, יהודי ארצות האיסלאם ניסו להתמודד עם גלים
של רדיפות דרך ניסיונות לרצות את השלטון המוסלמי והעברת שוחד כדי לקנות את
הגנתו. פעמים רבות קהילות יהודיות תחת שלטון מוסלמי ניצלו בזכות העברה של
מסים גבוהים יותר או העברה של תשלום גדול וחד פעמי לשלטונות. עם זאת,
במקרים כאלה הכביד העול הכלכלי על היהודים וכתוצאה ממנו, גם אם הצליחו
להציל את עצמם מרדיפות אלימות, עדיין היו שרויים במשך תקופות ממושכות בעוני
ובתנאי מצוקה קשים. מבחינה רוחנית, בקרב היהודים רווחה ההשקפה שהרדיפות
כנגדם הם חלק מעונש הגלות שאלוהים הטיל עליהם בגלל חטאיהם. השאיפה לגאולה
וישועה באה לידי ביטוי בכתביהם ושיריהם של יהודים רבים, כולל בשירתו של רבי
יהודה הלוי.
העולם המוסלמי מהמאה ה־ 13



נדודי הטורקים שהחלו במאות ה־10 וה־11, והכיבושים הגדולים של המונגולים במאה ה־13, החריבו את הח’ליפות האיסלאמית ויצרו עידן חדש ברחבי העולם המוסלמי.
בראשית תקופה זו היו שישה מרכזי כוח בעולם המוסלמי: הודו,
אסיה התיכונה, איראן, טורקיה, מצרים וסוריה, וצפון אפריקה. חמישה מתוכם
נשלטו על ידי שושלות וצבאות טורקיים. התפשטות האימפריה העות’מאנית שצמצמה
את מספר מרכזי האיסלאם, הגיעה לשיאה בראשית המאה ה־17.
היו בתקופה זו שתי קבוצות יהודים גדולות בעולם האיסלאמי – האחת ערבית והשנייה איראנית.
על הקהילה האיראנית נמנו קהילות דוברי פרסית באיראן,
ובשטחים המהווים את אפגניסטן ומה שהיה מרכז אסיה הסובייטית (בוכרה). עד
המאה ה־16 היו יהודים דוברי פרסית קהילה אחת, והם התפלגו לשתיים כאשר הוקמה הממלכה השיעית הספווית9. פיצול נוסף אירע במאה ה־18 עם הקמת
מדינות בוכרה ואפגניסטן. קהילות אלה היו מבודדות יחסית משאר קהילות
היהודים, וגם בינן ובין עצמן.
על קבוצת היהודים הערבית נמנו קהילות יהודים מעיראק ועד
למרוקו. היו אלה הקהילות שבתקופות קודמות יצרו ושמרו את המסורת
היהודית־איסלאמית.
קבוצה קטנה נוספת היו יהודי הקיסרות הביזנטית לשעבר, באסיה
הקטנה ובדרום מזרח אירופה, אשר מעולם לא היו תחת שלטון ערבי או פרסי. הם
מעולם לא אימצו את הלשון הערבית או הפרסית ומרביתם היו ככל הנראה דוברי
יוונית ומקצתם דוברי טורקית. עם הזמן קהילה זו גדלה והתחזקה, בעקבות הגירתם
של יהודים אליה, בעיקר ממגורשי ספרד ופורטוגל. עם הזמן קבוצה זו נקראה
ה“יהודים העות’מאנים”.
הראשונים והוותיקים שבהם היו היהודים הרומניוטים, הילידים
דוברי היוונית ־ באסיה הקטנה, בקושטא, ביוון ובערים אחרות בבלקן.
העות’מאנים מצאו יהודים אלה כאשר כבשו את הפרובינציות המקוריות שמהן הורכבה
המדינה העות’מאנית.



המהגרים הראשונים מאירופה לאימפריה העות’מאנית היו בעיקר יהודים אשכנזים מגרמניה ומצרפת שהגיעו בתחילת המאה ה־15. מספרם התגמד לחלוטין לנוכח ההגירה הגדולה של יהודים ספרדים
מחצי האי האיברי, החל מסוף המאה ה־15. אלה הגיעו
לרחבי האימפריה העות’מאנית כתוצאה מגירוש ספרד ופורטוגל, במספרים הולכים
וגדלים. לאחר התרחבות האימפריה העות’מאנית לעבר הסהר הפורה ומצרים, וכן
צפון אפריקה, נכללו בתוך האימפריה העות’מאנית קבוצה גדולה של יהודים דוברי
ערבית.



יהודים מאירופה הנוצרית המשיכו להגר לרחבי האימפריה
העות’אמנית בזכות סיפורים ושמועות המדברות על הסובלנות הרבה יותר, ועל
אפשרויות תעסוקה טובות יותר שמציע השלטון העות’מאני. לעיתים התבצעה הגירה
פנים־עות’מאנית מכפיה, בשל שיקולים כלכליים או פוליטיים. היהודים נחשבו
לאוכלוסייה חזקה מבחינה כלכלית ונאמנה מבחינה פוליטית, ולכן לעיתים נדרשו
קהילות להגר בהתאם למה שנתפס כטובת האימפריה (למשל, בצו קיסרי יהודים יושבו
בבירה החדשה, איסטנבול).
התרומה התרבותית של היהודים ברחבי האימפריה העות’מאנית
לחיי התרבות הטורקיים הייתה מצומצמת למדי, והייתה מוגבלת בעיקר לתחומי
הרפואה, אומנויות המשחק והדפוס. תרומה גדולה יותר הייתה ליהודים לחיי
הכלכלה. היהודים ניצלו את ההיכרות עם הלשונות והתנאים האירופיים, ועסקו
במספרים גדולים במקצועות שדרשו ידע זה, למשל מסחר. במאות ה־15 וה־16 היהודים היו מבוססים היטב כסוחרים
ויצרנים, ואחדים מהם אף צברו עושר רב. תחום נוסף בו עסקו, אף בטרם ההגירה
של מגורשי ספרד, היה תחום המסים ־ מוכסים, פקחים וחוכרים.
החל מהמאה ה־18 חלה הרעה כללית
בתנאי היהודים ברחבי האימפריה העות’מאנית. היחס ליהודים הפך לעוין יותר,
וחלה דעיכה כלכלית (ראה פרק “היהודים בארץ ישראל וברחבי האימפריה
העות’מאנית”).
מחוץ לאימפריה העות’מאנית היו שני מרכזים איסלאמיים חשובים
־ מרוקו ואיראן. בשני מרכזים אלה מצב היהודים היה גרוע בצורה ניכרת ממצב
היהודים ברחבי האימפריה העות’מאנית. במרוקו הדבר היה תוצר של שלטונם של
אל־מוואחידון שדיכא ורדף את היהודים קשות, והותיר הלך רוח עוין כלפיהם בקרב
המוני העם.
ב־1438 נוסדה בפאס שכונת המלאח
הראשונה במרוקו־ שכונה אשר בתחילה נועדה להגן על היהודים, ובהמשך גם לבודד
ולהעניש.
בסוף המאה ה־15 ובמהלך המאה ה־16 היגרו רבים מיהודי ספרד ופורטוגל למרוקו, ועד
מהרה, כמו במקרה ברחבי האימפריה העות’מאנית, תפסו עמדה של עליונות על פני
היסוד היהודי המקומי.
משלהי המאה ה־18 ובמשך כל המאה ה־19 סבלו יהודי ארצות האיסלאם לא רק מעוני אלא גם מאיבה פעילה ־ גירושים, התפרצויות אלימות וטבח. בין 1770 ל־1786 גורשו היהודים מגִ’דַּה (עיר במערב ערב הסעודית, לא רחוק ממכה), ומרביתם נמלטו לתימן.
מעשי טבח אירעו ב־1798 ביהודי תטואן, שבמרוקו. ב־1828 נטבחו יהודי בגדאד. ב־1839 נעשה טבח ביהודי משהד שבאיראן ועל אלה שנותרו בחיים נגזר להתאסלם. ב־1834 נעשו מעשי אלימות וביזה בצפת.
במהלך המאה ה־19 סבלו יהודי
האימפריה העות’מאנית ממספר רב של עלילות דם, אשר המקור להן כמעט תמיד
בקהילות נוצריות שגרו בסמיכות. המפורסמת שבהן אירעה ב־1840 בדמשק. על פי רוב, השלטונות העות’מאניים עשו מאמץ להגן על
הנתינים היהודים מפני האוכלוסייה המקומית.
בשלהי השלטון העות’מאני עת התעוררות הציונות באירופה
ותחילת העלייה הראשונה, ניהלו שתי משפחות – שלוש ואמזלג, שבניהן היו
קונסולים של מדינות אירופאיות בא""י – את קניית הקרקעות למען בניית המושבות
הראשונות, ותרמו תרומה חשובה להתבססות הציונות המודרנית.
מסוף המאה ה־18 החלה תקופת
הקולוניאליזם במזרח התיכון וצפון אפריקה. השלטונות המוסלמיים בארצות השונות
לא היו עוד עצמאיים באופן מלא, אלא היו נתונים להשפעתן ושליטתן של המעצמות
האירופאיות. כיבוש ארצות האיסלאם בידי המעצמות האירופיות נתן את אותותיו גם
בקרב יהודים.
בעקבות לחץ אירופאי ונסיבות פנימיות, האימפריה העות’מאנית ערכה את רפורמות הטנזימאט במהלך המאה ה־19, והצהירה שהיא מחויבת להגנה על הלא־מוסלמים ורכושם.
כחלק מרפורמות אלה הורחבה גם המסגרת המשפטית והיהודים זכו
להכרה כקהילה רשמית (“מילֶת”־ עדה או קהילה דתית מוכרת ומוגנת ע""י החוק)
ומונה מקרבם חכם באשי שהיה הרב הראשי ומייצג היהודים מול מוסדות השלטון
העות’מאני.
במהלך תקופה זו ועד תחילת המאה ה־20 השלטונות המוסלמיים בארצות השונות הפסיקו לאכוף את מס הג’יזיה,
וחוקי עומר נזנחו תחת לחץ אירופאי. כמו כן יהודים רבים קיבלו אזרחות
אירופאית ונהנו מאותן קפיטולציות שמהן נהנו אזרחים אירופאים אחרים בארצות
האיסלאם.



יהודי ארצות האיסלאם תחת הקולוניאליזם האירופי



המדיניות של המעצמות האירופאיות כלפי היהודים הייתה שונה
בין ארץ לארץ. בדרך כלל הקולוניאליזם הצרפתי (צפון אפריקה, לבנון וסוריה)
היה חודרני ומשפיע יותר על כלל תחומי החיים מאשר הקולוניאליזם הבריטי
(עיראק, מצרים ישראל וירדן). יהודי אלג’יריה קיבלו באופן גורף את האזרחות
של המעצמה הקולוניאלית צרפת בשנת 1870 וכתוצאה מכך
מעמדם המסורתי בחברה המוסלמית כמי שנמצאים בתחתית המדרג החברתי התהפך,
וכאזרחים אירופאים הם נהנו מפריבילגיות. בארצות אחרות היהודים לא קיבלו את
האזרחות של המעצמות האירופאיות, אך בכל זאת לעיתים זכו להעדפה על ידי
השלטונות הקולוניאליים. בתי הספר הרבים שנפתחו על ידי הארגון כל ישראל
חברים ממרוקו עד איראן גם כן השפיעו על היהודים באזורים שונים של המזרח
התיכון וצפון אפריקה לקבל את השפה והתרבות הצרפתיים.
חדירת מעצמות אירופה למזרח התיכון נשאה עימה גם בשורות
שליליות עבור היהודים. בתקופה זאת, היהודים החלו להידחק מהתפקידים הכלכליים
החיוניים שהם מילאו קודם לכן באימפריה העות’מאנית (כגון תרגום, תיווך
ודיפלומטיה, בנקאות ועוד), על ידי המיעוטים הנוצרים המקומיים כגון היוונים
והארמנים. כמו כן, לנוכח העלייה במעמדם המשפטי של היהודים גברה הטינה
כנגדם.
לקראת סוף המאה ה־19 התגברה הופעתן של מסות אנטישמיות בערבית. כנראה שהיו למעלה מ־ 30 תקריות של עלילות דם במהלך המאה ה־19 בשטחי האימפריה העות’מאנית. גורם נוסף שהחיש את האיבה
והאנטישמיות הערבית החל מהמאה ה־20 הוא בעיית ארץ ישראל והסכסוך היהודי־ערבי.
במהלך המאה ה־19 יהודי ארצות
האיסלאם היו מחולקים בעיקר בין שלושה מרכזים מוסלמים: האימפריה העות’מאנית,
פרס והמגרב.
האימפריה העות’מאנית המשיכה לשלוט על רוב המזרח התיכון, אך
עברה תהליך דה־סנטרליזציה ומנהיגים מחוזיים צברו השפעה על חשבון הסולטאן
והשלטון המרכזי.
מצרים בהובלת מוחמד עלי (1769־ 1849) היא דוגמה למחוז של האימפריה
העות’מאנית שזכה לאוטונומיה גוברת. בהובלתו של מוחמד עלי וצאצאיו (במיוחד
נכדו של עלי אסמאעיל פאשא) מחוז מצרים עבר תהליכי מודרניזציה בהשפעה
אירופאית שכללו צמיחת מעמד ביניים, הקמת מערכת חינוך מודרנית ורפורמות
כלכליות וחברתיות שונות, מהם נהנו גם יהודי מצרים.
מרכז מוסלמי אחר שבו היו מצויים יהודים הוא פרס שהייתה תחת שלטונה של השושלת הקג’ארית10 השיעית.
האיסלאם השיעי כפי שהוא הונהג בפרס באותה תקופה היה חמור
יותר ביחסו ליהודים מאשר האיסלאם הסוני במזרח עקב הדגשת הניגודיות בין
טומאה וטהרה ותפישת הלא־מוסלמים כטמאים. עדויות בנות התקופה מפרס לרוב
מתארות את היהודים כמצויים במצב מושפל ומדוכא, ובין התקריות האנטי־יהודיות
המשמעותיות ביותר הייתה תקרית משהד (1839) שבמהלכה נטבחו 36 מיהודי העיר משהד והיתר אולצו להתאסלם.
מרכז מוסלמי שלישי מהתקופה הוא ארצות המגרב, מערב וצפון אפריקה. בעוד אלג’יריה נכבשה על ידי צרפת ב־1830 ונמצאה תחת שלטון צרפתי ישיר מאותה תקופה, מרוקו הייתה תחת
שלטונה של השושלת העלאווית11.
ההשפעה האירופאית במרוקו גברה במהלך המאה ה־19
ויהודים רבים במרוקו שימשו בתפקידים בכירים במסחר
ובדיפלומטיה בתור מגשרים בין ארצות המערב לשלטון העלאווי. מנגד, הייתה זאת
תקופה של אי־יציבות במרוקו ולעיתים פרצו קרבות בינה לבין ארצות אירופה מהם
נפגעו גם היהודים.
כך היה בשנת 1844, כאשר פרצה מלחמה
בין מרוקו וצרפת, והיהודים בעיר הנמל מוגדור (כיום אסואירה) סבלו גם
מהפגזות ספינות הקרב הצרפתיות וגם מפוגרום מצד תושבים מוסלמים שניצלו את אי
היציבות כדי לפרוץ לרובע היהודי. לפי דיווחים מהתקופה, 50 יהודים נהרגו ו־4,000 נשארו ללא קורת גג.



קהילות יהודיות בעולם האיסלאמי



ערב הסעודית
יהודים חיו באזור ערב הסעודית בשבטים בנאות מדבר מאות שנים
לפני זמנו של מוחמד. מאז מדיניותו של הח’ליף השני עומר בן אל־ח’טאב כמעט
ואין עדויות על קיום יהודים בערב הסעודית והקהילה נעלמה כמעט כליל.
עד שנת 1994 נאסרה כניסת יהודים
לערב הסעודית למעט מקרים יוצאי דופן כמו ביקור מזכיר המדינה האמריקאי הנרי
קיסינג’ר. פולחן של כל דת מלבד דת האסלאם אסור. בזמן מלחמת המפרץ הראשונה,
חיילים יהודיים מהצבא האמריקאי הוצבו בערב הסעודית, והשלטונות התעקשו שאלה
יתפללו על ספינות אמריקאיות ולא על אדמה סעודית.



תימן
יהדות תימן היא קהילה יהודית עתיקת יומין. על פי החלוקה
המכנסת את מרבית קהילות היהודים יוצאי אירופה תחת הכותרת “אשכנזים”, ואת
קהילות צפון אפריקה, הבלקן, פרס והמזרח התיכון, כ“ספרדים”, יש לראות את
קהילת היהודים יוצאי תימן כקהילה נפרדת, שלישית בגודלה.
היא הייתה הקהילה הגדולה ביותר בחצי האי ערב ומנתה בשיאה עשרות אלפי יהודים. כמעט כל האוכלוסייה היהודית עזבה את תימן בשנים
1949–1950 במבצע “על כנפי נשרים”. רובם חיים כיום בישראל, חלקם בארצות הברית, ובודדים נשארו בתימן.
בשנת 2009 נשארו בתימן כ־300 יהודים, רובם בני למעלה מ־70. יהודי תימן בארץ ובתפוצות מונים כ־530,000 מהם 435,000 בישראל, כ־80,000
בארצות הברית בעיקר בניו יורק, ובבריטניה יש כ־10,000 איש רובם מהעיר עדן אשר הייתה בשליטה בריטית. כ־50 יהודים נשארו עדיין בתימן וממומנים על ידי חסידות סאטמר.



עומאן
קבר המזוהה עם הדמות המקראית איוב נמצא בעיר סלאלה שבדרום עומאן. במאה ה־9, סוחר יהודי בשם יצחק בן יהודה תיעד את הקהילה היהודית שהתקיימה בעומאן. במאה ה־12, בנימין מטודלה הגיע במסעותיו לעומאן ותיעד את הקהילה היהודית
בעיר מאסקט. במאה ה־19, קצין בריטי כתב בזכרונותיו
ממסעו לחצי האי ערב שישנם מספר יהודים במאסקט, רובם הגיעו לשם מבגדד
ב־1828, משום שסבלו שם מהטרדות. הוא כתב כי בעומאן
השתלבו היהודים בחברה ולא סבלו מכל אפליה. היהודים במאסקט עסקו בעיקר
בצורפות, בנקאות ומכירת אלכוהול. למרות כל זאת, הקהילה היהודית בעומאן
נעלמה לפני 1900. בזמן מלחמת העולם השנייה, חייל
יהודי מהצבא האמריקאי שהוצב בעומאן פגש קהילה יהודית קטנה במאסקט, אך רובם
היו מהגרים חדשים מתימן.



איחוד האמירויות הערביות
באיחוד האמירויות הערביות המודרנית מעולם לא הייתה קהילה יהודית, אך בנימין מטודלה תיעד במאה ה־12 קהילה יהודית באזור ראס אל־ח’ימה, אזור שכיום מצוי בשטח האיחוד.



קטאר
בקטר מעולם לא התקיימה קהילה יהודית נרחבת בעת החדשה, ופולחן של כל דת מלבד האסלאם אסור לפי החוק.



בחריין
קהילה יהודית בבחריין הייתה קיימת באי כבר במאה ה־7. הנוסע היהודי בנימין מטודלה שביקר באזור במאה ה־12 הזכיר את קיומן של שתי קהילות יהודיות בבחריין:
קיש – אי בו הייתה באר אחת. התושבים חיו על מי גשמים.
הם לא עיבדו את האדמה. עיסוקם היה במסחר של מוצרים המיובאים מסביבתם
הקרובה: בדי משי, פשתן סגול, כותנה, קנבוס, צמר מעובד, חיטה, שעורה, דוחן,
שיפון, ומיני מזון נוספים. מהודו מיובאות כמויות גדולות של תבלינים. בקיש
היו 500 יהודים.
אל־קטיפה – בה מצא בנימין מטודלה קהילה גדולה של 5,000 יהודים. תושבי המקום עסקו בשליית פנינים, אשר בבעלות המלך ופקיד יהודי היה ממונה על כך.
במאה ה־19 היה האי בחריין מרכז
מסחרי ומשפחות של סוחרים יהודים הגיעו אליו מאיראן, הודו ועיראק. בשיאה
מנתה הקהילה היהודית 1,500 איש. הם השתלבו בחברה
וקיימו יחסים טובים עם התושבים המוסלמים. אחד מהרחובות באי, “דרך
אל־מותנבי”, כונה בין השנים 1930־ 1940
“רחוב היהודים” והחנויות בו היו סגורות בשבת. בית־הכנסת באי הוקם בשנת 1930. בשנת 1932 התגלה נפט בבחריין, בעקבותיו הגיעה הקידמה לאי ויחד עימה גברו
הרגשות האנטי־בריטיים ששלטו אז במדינה, והאנטי־יהודיים. בתי היהודים נהרסו,
בית הכנסת חולל וספרי התורה נגנבו (אחד מספרי התורה הוחזר והוא נמצא היום
בבית הכנסת “גן עדן” בסטנפורד היל שבלונדון). בזמן מלחמת העצמאות וכן
במלחמת ששת הימים התקיימו מהומות אלימות נגד היהודים, שמצאו מקלט בבתיהם של
מוסלמים. בעשורים שלאחר קום מדינת ישראל עזבו רובם, בעיקר לאנגליה.
ב־1948 חיו בבחריין כ־600 יהודים ובשנות ה־60 המוקדמות נותרו בה בין 200 ל־300 יהודים.
היהודים הבודדים שנותרו חיים בנוחות יחסית. כיום יחסי היהודים והמוסלמים
בבחריין נחשבים טובים ובחריין היא המדינה היחידה בחצי האי ערב שבה יש קהילה
יהודית של ממש, עם בית כנסת ובית קברות. מלך בחריין חמד בן עיסא אל ח’ליפה
ידוע ביחסו הטוב ליהודים, ואלה מעידים שאינם סובלים מכל אפליה.



כווית
ב־1776, העיר בצרה שבעיראק נכבשה
בידי הפרסים. רבים מיהודיה היגרו לכווית, והם תרמו לתנופת הבנייה והמסחר
במדינה. במאה ה־19 חיו בכווית סיטי כ־80
משפחות יהודיות והתקיימו בעיר בית כנסת ושוק שנקרא “שוק
היהודים”. שוק זה היה סגור בשבת ובו נמכרו בין השאר טקסטיל מיובא ואלכוהול
שהם ייצרו. היהודים סחרו עם הודו, בגדד וחלב, ואף עם אירופה וסין. יהודי
הקהילה נהגו ללבוש גלימות ארוכות או חליפות אירופאיות וחבשו תרבוש, מה
שהבדיל את מראם החיצוני מזה של שאר האוכלוסייה. במאה ה־20 עם עליית פייסל הראשון, מלך עיראק עזבו היהודים את כווית, רובם
חזרה לבגדד וחלקם להודו.



עיראק
יהדות בבל (או יהדות עיראק) היא הקהילה היהודית באזור מסופוטמיה, או עיראק המודרנית. ראשיתה במאה ה־6 לפנה""ס, לפני כ־2600 שנה, לאחר חורבן בית
המקדש הראשון על ידי האימפריה הבבלית והיא הקהילה היהודית העתיקה ביותר
הידועה בתבל.
הקהילה היהודית בבבל העתיקה הייתה הראשונה לפתח חיים
קהילתיים אוטונומיים ורבי היקף על אדמת נכר, ובשעתו הייתה המרכז היהודי
הגדול והחשוב ביותר בגולה. קהילת בבל כונתה בתקופות מסוימות “הגולה” בה'
הידיעה, והעומדים בראשה כונו “ראשי הגולה” (בארמית ריש גלותא). ליהדות בבל
היו הווי וצביון תרבותי מיוחדים, אשר הדריכו את העם היהודי כולו במשך מאות
שנים, בכל רחבי תבל.
איראן
יהדות איראן (או קהילת יהודי פרס) היא אחת הקהילות
היהודיות הנותרות הגדולות מבין הקהילות היהודיות באסיה ־ קהילה יהודית
מזרחית המתקיימת בשטחה של איראן המודרנית. גם כיום יהודי איראן נקראים
במוסדות שונים יהודים פרסים ומנהגיהם “מנהג יהודי פרס”, על שם הממלכה
הפרסית והשפה הפרסית.
יש המקדימים את הימצאותם של בני ישראל בפרס עוד בראשית
המאה השמינית לפנה""ס, בגלות ממלכת ישראל, והגליית בני ישראל לח’וראסאן בידי
סנחריב. כורש מלך פרס נתן את ההרשאה לשובם של היהודים מבבל לארץ ישראל
ולמעשה פתח את תהליך הקמתה המחודשת של הממלכה היהודית בימי בית שני. תולדות
יהודי פרס נמתחת על פני רצף בלתי פוסק של מעל 2,500 שנה.
מגילת אסתר בתנ""ך מתארת את חיי היהודים בפרס בעת העתיקה
תחת שלטון המלך אחשוורוש, וחג הפורים הוא ביטוי לסיפור זה. יש הטוענים כי
תושבים איראנים רבים התגיירו לאחר סיפור אסתר ומרדכי, על מנת להתקרב ולמצוא
חן בעיני המלך ואשתו. אך מצד שני גם טוענים שאברהם בכלל הגיע מאזור
מסופוטמיה, ומשם התחילה ההיסטוריה היהודית.
באיראן על פי המסורת נמצאים קבר דניאל הנביא, וקברי מרדכי היהודי ואסתר המלכה.



פקיסטן
יהדות פקיסטן הייתה קהילה יהודית קטנה במרכז אסיה, אזור
פקיסטן של היום. היהודים הראשונים ישבו באזור פקיסטן של היום לאחר הגירות
פנים־אסייתיות מאיראן, מאפגניסטן ומהודו. יהודים ישבו בצמתי דרכים חשובות
ובדרכי המסחר להודו, כמו זאת שבדאשטי יהאוד12.
עם זאת, אין תיעוד טוב של יהודים באזורים אלו בתקופה זו, עד למאה
ה־19.
רוב בני יהדות קאראצ’י הם צאצאים לעדת “בני ישראל”13 מהודו השכנה שהחלה להגר בסוף המאה ה־18 לאזור פקיסטן כשעוד היה חלק מהודו הבריטית.
רובם עסקו בעבודות פקידות, גידול עדרי בעלי־חיים כגון גמלים ואף מספר
מצומצם של אריות. חלקם היו אנשי צבא בשירות הבריטים ואף מספר רופאים, עורכי
דין ואפילו שחקנים שעברו לאחר מכן להודו ונעשו לבעלי שם בתעשיית הקולנוע
ההודית.



אפגניסטן
יהדות אפגניסטן היא אחת הקהילות היהודיות העתיקות ביותר
במדינות מרכז אסיה. בימי הביניים יהודים באזור אפגניסטן לקחו חלק משמעותי
בסחר שהתנהל על דרך המשי, ושרידים שונים מלמדים שהייתה באזור קהילה יהודית
משמעותית. הפלישות המונגוליות במאה ה־13 ואי
היציבות שבאה בעקבותן גרמו לחורבן של קהילות יהודיות רבות באזור. בהמשך
התחדשו קהילות יהודיות במספר ערים באפגניסטן, והתחזקו בעקבות הגירות של
יהודים מפרס ובוכרה. במשך כל השנים, הייתה יהדות זו בקשר הדוק עם יהדות
בבל, ומאוחר יותר גם עם יהדות פרס, עם יהדות פקיסטן וכן עם יהדות קוצ’ין
שבהודו. מאות יהודים מאפגניסטן ערכו עלייה לארץ ישראל בסוף המאה
ה־19 ותחילת המאה ה־20 והתיישבו במיוחד בירושלים. לאחר קום מדינת ישראל עלו אליה מרבית
בני הקהילה הנותרים, כ־4,000 במספרם.



“כורדיסטן”
יהדות כורדיסטן היא קהילה יהודית עתיקה אשר התקיימה בעבר
באזור ארם נהריים, בין שלוחות הפרת והחידקל עד ימת אורמיה. האזור הגאוגרפי
של כורדיסטן כולל את צפון־מערב איראן, צפון עיראק, צפון־מזרח סוריה,
דרום־מזרח טורקיה, דרום ארמניה וקצה גבול אזרבייג’ן. תחום זה השתייך בעבר
לממלכות הקדומות: מדי, פרס, אשור ובבל.
משערים כי גל הגולים הראשון שהגיע לכורדיסטן היה בימי בית
ראשון, ואחריו הגיעו גלים נוספים ככל הנראה עד ימי בית שני. קהילה יהודית
של ממש נוצרה ככל הנראה בימי גלות בבל ובימי עזרא. רוב הקהילות היהודיות
ישבו באזור עיראק ואיראן של היום ופחות באזור טורקיה וארמניה.
עוד לפני הקמת המדינה עלו יהודים רבים מכורדיסטן לארץ
ישראל. עם הקמת המדינה עלתה כמעט כל הקהילה היהודית שהייתה בכורדיסטן, למעט
מספר מועט של יהודים שנשארו באזור.
בכורדיסטן העיראקית עדיין קיימת קהילה יהודית קטנה, ואף קיים אגף יהודי במשרד הדתות הכורדי.



סוריה
יהדות סוריה הייתה אחת הקהילות הגדולות והחשובות בין
קהילות היהודים במזרח התיכון. שתי הקהילות הגדולות והחשובות בסוריה הן
קהילת דמשק, וקהילת חלב היא ארם צובא.
קהילה יהודית הייתה קיימת בדמשק ובחלב (ארם צובא) עוד בימי
בית שני. במאות הראשונות של האלף הראשון, היו תקופות בהם ארץ ישראל הייתה
תחת שלטון מינהלי מסוריה, וראשי הקהילה בדמשק שלטו בקהילות שבארץ.
בשנת 1375 הגיע לחלב “כתר ארם צובא” ־ ספר תנ""ך עתיק שנכתב בטבריה כנראה בשנת 930 לספירה. הספר נשמר במבנה משלו, ומקומו היה לאחד מקודשי הקהילה
היהודית כולה בסוריה.
בשנת 1492, לאחר גירוש ספרד, הגיעו לסוריה יהודים רבים מספרד אשר הגדילו מאוד את מספר בני הקהילות.
מסופה של מלחמת העולם הראשונה, עם נפילת האימפריה העות’מאנית, נשלטה סוריה על ידי המנדט הצרפתי. בשנת 1925 פרץ המרד הדרוזי, שבמהלכו נפגעו גם יהודים רבים מהרובע היהודי
בדמשק. משנת 1928 החלה עליה ציונית של משפחות ובני
נוער מסוריה לישראל. הצעירים הגיעו לקיבוצים שונים בצפון הארץ, והמשפחות
התיישבו בעיקר בתל אביב.



לבנון
יהדות לבנון הייתה קהילה יהודית מהקטנות ביותר במזרח
התיכון. מאז עליית המתח הבין־עדתי בלבנון, החלה הגירה המונית של היהודים מן
המדינה, ובשנות האלפיים הקהילה כמעט חדלה מלהתקיים.
חלקים מלבנון נשלטו על ידי ממלכת ישראל המאוחדת, ובמרגלות הר החרמון חיו בני שבט נפתלי. בשנת 40 לספירה התיישבו יהודים בחופי לבנון.
עם חורבן בית המקדש השני ולאחר מרד בר כוכבא, לבנון ובעיקר
ביירות הפכה להיות עיר מעבר ליהודים הרבים שהוגלו מממלכת יהודה. הח׳ליף
מועאויה הראשון (661־680) הקים קהילה יהודית בעיר טריפולי, וקהילה נוספת נוסדה ב־922 בעיר צידון, שבקרבתה נמצא קבר המזוהה עם הנביא צפניה, אשר הפך
להיות אתר עלייה לרגל ליהודים ולמוסלמים.
בשנת 1492 הגיעו ללבנון יהודים ממגורשי ספרד כמו לכל שאר חלקי האימפריה העות’מאנית.
מצבם של היהודים בלבנון היה טוב יחסית למדינות מוסלמיות
במזרח התיכון, בזכות מיעוט המוסלמים בארץ וקשרי היהודים עם בני העדות
הלא־מוסלמיות. בתקופה בה הנוצרים היוו בלבנון רוב מוחלט היה מצב היהודים
טוב, אולם עם העלייה בשיעור המוסלמים בקרב אוכלוסיית לבנון עלתה האלימות
כלפי היהודים.
יהודי הר הלבנון שמרו על קשר עם הדרוזים ואלו הגנו עליהם
מפני פורעים. יהודי ביירות לעומת זאת שמרו על יחסים עם הנוצרים המארונים.
בביירות, הקימו היהודים מיליציה שהורכבה מלוחמים נוצרים ומומנה על ידי
היהודים, ופעלה בעיקר ברובע היהודי בביירות והגנה על היהודים
מתקיפות.
מצרים
יהדות מצרים היא קהילה יהודית עתיקה, אשר הוקמה על ידי
פליטים מארץ ישראל שהגיעו למצרים עם ירמיהו הנביא לאחר חורבן הבית הראשון.
לאחר מכן, בתקופת ממלכת פרס ובתקופה ההלניסטית הובאו למצרים שכירי חרב
יהודים כדי להגן על גבולות המדינה בדרום ובמזרח. כאשר הוקמה אלכסנדריה על
ידי אלכסנדר מוקדון, נוסדה קהילה יהודית גדולה בעיר והם התגוררו בשניים
מתוך חמשת רבעי העיר. באלכסנדריה היה בית כנסת גדול במיוחד, אשר עליו מסופר
במקורות התלמודיים. מאלכסנדריה יצאו סוחרים שהקימו את הקהילות היהודיות
ברומא וסביבתה.
במרידות נגד האימפריה הרומית, לאחר חורבן הבית השני,
הגירושים והתנכלויות פגעו בקהילה ויהדות מצרים ירדה מחשיבותה. לאחר הכיבוש
המוסלמי הגיעו למצרים הקראים, פעלו בה החכמים רבי סעדיה גאון והרמב""ם, שאף
היה רופאו של שליט מצרים.
לקראת התקופה העות’מאנית הגיעו למצרים גולי ספרד. במאה ה־18 החלה החדירה האירופית למצרים. פתיחת תעלת סואץ
והגברת מעבר הסחורות להודו ולמזרח הרחוק דרך התעלה גרמו לעליית חשיבתן של
ערי מצרים כמרכזי מסחר. התוצאה הייתה נהירה של יהודים, כולל אשכנזים
למצרים. ההגירה של יהודי מזרח־אירופה גברה אחרי הרדיפות בסוף המאה
ה־19, ואלו הקימו קהילה נפרדת בקהיר. ההתנכלות ליהודים מ־1948, רדיפת היהודים שערך שליט מצרים גמאל עבד אל נאצר, “עסק הביש” שהתרחש בשנת 1952,
נטישת הבריטים את תעלת סואץ ומלחמת סיני הביאו לקיצה של יהדות עתיקת יומין
זו.



גניזת קהיר:
גניזת קהיר היא אוסף גדול של כתבי יד וספרים יהודיים, שנכתבו בין המאה ה־9 והמאה ה־19, ונשמרו בגניזה בעליית הגג של בית הכנסת “בן עזרא” בקהיר.
משנתגלו הכתבים ופורסמו, נמצא שיש להם חשיבות מרובה לחקר יהודי מצרים,
יהודי אגן הים התיכון וארון הספרים היהודי.
בית הכנסת של הקהילה היהודית בפוסטאט, בעיר העתיקה של קהיר, נבנה בשנת 882 על חורבות כנסייה קופטית.
באותה שנה רכשו יהודים מירושלים את הקרקע והחלו להשתמש בה כבית כנסת.
הרמב“ם, כששהה בקהיר, נהג להתפלל בבית כנסת זה, ולכן בית הכנסת נקרא גם
“בית כנסת הרמב”ם”.
בקומה העליונה של בית הכנסת נקבע חדר מיוחד כגניזה, כלומר
מקום לאיסוף ספרי קודש וגליונות שהתבלו ואי אפשר להשתמש בהם עוד. לאורך
השנים גנזו יהודי הקהילה במקום לא רק את ספרי התפילה והלימוד שבלו והושחתו,
אלא גם מסמכים משפטיים ־ כתבי בית דין, כלכליים ־ אגרות ושטרות, רשימות
שמיות, קטעי פנקסים ומכתבים, וכל זאת מתוך יחס של כבוד לכל שנכתב באות
עברית. האקלים היבש של מצרים סייע להשתמרות הכתבים.



לוב
הקהילה היהודית של לוב מנתה ערב הקמת מדינת ישראל כ־38,000 איש ומרכזה היה בעיר הבירה טריפולי (לכן
מכנים את עולי לוב בישראל “טריפוליטאים”). ריכוז נוסף וקטן יותר של יהודים
התקיים במזרח המדינה, באזור בנגאזי וטוברוק. מספר מסוים של יהודים הגיעו אף
לפנים המדינה, קרוב למדבר סהרה, יהודים אלה התבדלו מסביבתם והתגוררו
בשכונות נפרדות, חלקם הקטן, אף באזורים מרוחקים, במערות חצובות בקרקע כדי
להתבדל, להישמר מפרעות ולשמר את החברה היהודית. במהלך ההיסטוריה, עמים רבים
עברו את ארצות צפון אפריקה במסעות כיבוש. היהודים שהתגוררו בערי החוף
טריפולי, בנגאזי וקירני, לעיתים הושמדו או הוגלו. חלק קטן מהיהודים נדחקו
מפנים המדינה לאזורים מדבריים על מנת לשמור על יהדותם. לאחר גירוש ספרד
ופורטוגל, הגיע ללוב גל יהודים נוסף שהוטמע בקהילה אשר השפיע תרבותית ודתית
על החברה היהודית.
על יהודי לוב עברה תקופה קשה במהלך השואה. בנוסף, בשנות השלטון הבריטי, משנת 1943 עד 1952 ולאחר מכן בשנות העצמאות של לוב, סבלו היהודים מהעם הלובי, שערך
בהם פרעות (שהבולטות בהן התרחשו בטריפולי בשנת 1945 ובשנת 1948), פצע והרג ופגע ברכושם. היהודים התארגנו והפעילו הגנה עצמית.
מתחילת שנות ה־40 ובייחוד בסופן, ועד תחילת שנות ה־50, רוב הקהילה עלתה לארץ ישראל או היגרה לאיטליה.



תוניסיה
יהדות תוניסיה היא קהילה יהודית באזור תוניסיה שבצפון
אפריקה, המאופיינת בשורשים הטרוגניים, כולל חלקים שקורותיהם קדומים מאוד,
עוד בטרם היות האימפריה הרומית, לפני כ־2,300 שנים.
יהדות האי ג’רבה (שלחופי דרום תוניסיה) נחשבת לאחת מן
הקהילות היהודיות העתיקות בעולם. לפי מסורת מקומית, יהודים כהנים הגיעו לאי
עוד בימי שלמה המלך יחד עם יורדי ים פניקים, וכן לאחר חורבן בית ראשון
(586 לפנה""ס). לכן ג’רבה נקראת “עיר הכהנים”. על פי המסורת, הפליטים מירושלים הביאו עמם לג’רבה דלת מדלתות בית המקדש.



אלג’יריה
יהדות אלג’יריה הייתה אחת הקהילות הגדולות של יהדות ארצות
האסלאם. ליהדות אלג’יריה היו מספר מרכזים גדולים בעלי מאפיינים שונים
במקצת: אלג’יר, קונסטנטין, תלמסאן, אוראן וגרדאייא, וקהילות יהודיות היו
פרוסות גם בערים קטנות יותר ברחבי המדינה. בשיאה מנתה יהדות אלג’יריה
כ־130,000 נפשות, אך כיום נותרו במדינה יהודים ספורים. רוב יהודי אלג’יריה היגרו בשנת 1962 לצרפת, שאת האזרחות שלה הם קיבלו בשנת 1870 בעקבות צו כרמיה, וחלקם עלו לישראל.
מרוקו
יהדות מרוקו היא הקהילה היהודית הגדולה בארצות ערב, והייתה הקהילה הגדולה ביהדות ארצות האסלאם.
ראשית התפוצה היהודית במרוקו מתוארכת על פי עדויות ארכאולוגיות למאה ה־2 לספירה. בעת העתיקה יהודים
התגוררו בעיקר בערי החוף של צפון אפריקה המערבית ועסקו במיוחד במסחר.
בתחילת המאה ה־8 אימצה מרוקו את האסלאם. תחת
השושלות המוסלמיות יהודי מרוקו ידעו תקופות פריחה תרבותית וכלכלית ותקופות
של רדיפות קשות. היחס ליהודים השתנה באופן תמידי בין שליט לשליט, והם סבלו
בעיקר בתקופות של אי־יציבות.
לאחר גירוש ספרד של שנת 1492 המוני
מגורשים הגיעו למרוקו, ושימשו בתפקידים משמעותיים בניהול מסחר החוץ
והדיפלומטיה של הממלכה. לאחר הפיכת מרוקו למדינת חסות של צרפת בשנת
1912 על פי רוב נהנו היהודים מביטחון רב יותר, וממעמד
חברתי וכלכלי משופר. לאורך הדורות יהדות מרוקו הייתה מרכז ליצירה תרבותית,
ספרות ענפה ושירה עברית חוברו בה על ידי דורות של מלומדים יהודים. מורשת
יהדות ספרד של ימי הביניים השתלבה בתרבות של יהודי מרוקו לאחר גירוש ספרד,
והשפעתה ניכרת במסורות המוזיקה, לשונות, פסיקה הלכתית, אמנות ועוד.
יהודי מרוקו שמרו על זיקה חזקה לארץ ישראל לאורך הדורות,
וקבוצות של יחידים עלו לארץ והיוו חלק משמעותי מהיישוב הישן. ניצני הפעילות
הציונית המודרנית הופיעו החל מראשית המאה ה־20,
ואיתם החלה להתגבר העלייה ממרוקו. גורמים חיצוניים כגון פרעות כנגד יהודים
גם כן האיצו את קצב העלייה. לאחר הקמת מדינת ישראל ועד שנת 1967
עלו אליה למעלה מ־250,000 יהודים
ממרוקו, בעוד אחרים היגרו לארצות אירופה וצפון אמריקה ובעיקר לצרפת. בראשית
המאה ה־21 נותרו במרוקו עצמה כ־2,500 יהודים.



יציאת יהודי ארצות האיסלאם



בשנות ה־ 30 של המאה ה־ 20, אולצו לעזוב כ־ 850,000 יהודים
את מדינות ערב בהן נולדו וחיו, והפכו לפליטים חסרי כל. התהליך התעצם
בהכוונתה של הליגה הערבית בסמיכות להקמת מדינת ישראל, נמשך בשנות
ה־50 וה־60 ובמהלכו חדלו
מלהתקיים קהילות יהודיות בעלות היסטוריה של מאות ואלפי שנים. חלק מהפליטים
היגרו למדינות אמריקה ואירופה וחלקם הגיעו למדינת ישראל, נקלטו כעולים
חדשים וזכו לסיוע ושירותי עזר מהמדינה. תהליך קליטת העולים יצר קשיים
ומתחים עדתיים בחברה הישראלית אך אלו הלכו והתפוגגו לאורך השנים. לאחר
כחמישים שנה רוב הפליטים שהגיעו מקהילה יהודית במדינות ערב לישראל, הצליחו,
ממעמד של פליטים חסרי כל שנקלטו במעברות ומחנות אוהלים וסבלו מקשיי שפה,
הלם תרבותי וקיפוח עדתי, להשתלב בהצלחה במרקם החברתי של מדינת
ישראל.



 
פרק 48: סולימאן המפואר



בשנת 1494 נולד בטורקיה הסולטאן סולימאן הראשון שנקרא “המפואר” (1520־
1566), בנו של הסולטאן סלים הראשון. בפי נתיניו הוא נקרא
גם “הסולטאן סולימאן המחוקק”. סולימאן מכונה “המחוקק” בעקבות קובץ חוקים
שחיבר המכונה “סולימנמה”. הספר נכתב תוך התייעצות באנשי הדת ובראשי
הבירוקרטיה וכולל את כל הזכויות והחובות של נתיני האימפריה שאינן מופיעות
בהלכות השריעה. בעתיד, הסולטאנים יבקשו, בעתות מצוקה, לחזור ולהפעיל את
האימפריה על פי הספר של סולימאן ולבצע רפורמות לשם כך. בנוסף להיותו
פוליטיקאי ומחוקק, היה גם משורר.
אמו, וולידה סולטאן (“יולדת הסולטאן”) חפסה, מיוחסת לשושלת ג’ינגס חאן, הייתה יועצת של סולטאן סולימאן במשך 14 שנים, עד למותה בשנת 1534. סולימאן הקדיש לזכרה מסגד וחאן.
סולימאן הביא את האימפריה לשיאה בכל הזמנים. הוא כבש את בלגרד ב־ 1521, טרנסילבניה, ובשנת 1526
את ממלכת הונגריה ב“קרב מוהאץ'” מול הכוחות הנוצריים
בהונגריה. שלוש שנים אחר כך, הטיל מצור על תושבי וינה, אולם החורף שהחל
מוקדם חייב אותו לסגת. סולימאן הרחיב את השלטון המוסלמי מעבר לבלקן אל
מרכזה של אירופה. הכיבושים באירופה הביאו את דת האיסלאם למדינות
אירופאיות.
כיבושו של סולימאן את לוב ותוניסיה הביא לשליטה עות’מאנית
על רוב חופיו של הים התיכון (למעט חופי איטליה, צרפת, ספרד וקרואטיה).
במזרח התקדמו העות’מאנים תחת הנהגתו, וכבשו את בגדאד ב־ 1534 והשלימו את השתלטותם על מסופוטמיה עד לחופי המפרץ הפרסי כולל
אירן.
ב־ 1535 העניק לסוחרים הצרפתים את הקפיטולציות (Capitulations), יחס מועדף, זכויות יתר. ב־ 1543 חברו הצרפתים אל העות’מאנים בכיבושה
של ניס מידי האימפריה הרומית הקדושה, ובין שתי המדינות קמה ברית פוליטית
וצבאית נגד בית המלוכה “הבסבורג”. במסגרת הברית צרפת זכתה ברשות לסחור
בתחומי האימפריה, חופשית ממיסוי.
המושג “השלום העות’מאני” (Pax Ottomana) מתייחס לתקופה זו של שקט בשטחי האימפריה, שקט שלא היה כמוהו
בשטחים אלה לפני שנכבשו על ידיה, ולא שב לאחר שאיבדה אותם.
בינואר 1546, פגעה רעידת אדמה קשה
בארץ ישראל. בירושלים נהרסו בין השאר גם שורת בתי מוסלמים, שנשענו פיזית על
הכותל המערבי. סולימאן הוציא לאחר מכן פירמאן (צו מלכותי) שהקצה את השטח
ליהודים לתפילה.
ב־ 1553/4 הוציא סולימאן פירמאן
המגנה רשמית את עלילות הדם נגד היהודים. הוא עשה זאת על פי הצעתו של הרופא
היהודי הבכיר משה חמון. פירמאן זה מילא תפקיד חשוב בהגנה על המיעוט
היהודי באימפריה מפני עלילות הדם אשר היו נפוצות באותה תקופה
באירופה.
ב־ 1555, לאחר 40 שנה של מלחמות בלתי פוסקות מול הספווים (הפרסים), הגיע עמם
להסכם־ “הסכם אמסיה”־ שקבע את קו הגבול לא רק בין פרס לאימפריה העות’מאנית
אלא גם את קו הגבול בין הסונים לשיעים עד היום.
מפעלו הגדול של סולימאן היה בניית חומת העיר העתיקה
בירושלים, המוכרת כיום, ושערי ירושלים הקיימים עד היום. בניית החומה
ושעריה נמשכה בין השנים 1538־ 1542, על שרידי חומות קדומות. בניית החומה הסתיימה אחרי ארבע שנים.
סולימאן שיקם את השערים ואת מערכת המים בעיר ירושלים. זהותם של האדריכלים
שתכננו את החומה אינה ידועה, אך אגדה אורבנית מזהה את מקום מנוחתם עם “קברי
המהנדסים” בשער יפו. לפי האגדה, שני האדריכלים הוצאו להורג כיוון ששכחו
לכלול בתוואי החומות את הר ציון, בעל המיקום האסטרטגי. לפי גרסה אחרת,
הומתו השניים כדי לוודא שאף שליט אחר לא יוכל לשכור את שירותיהם לבניית
חומה מפוארת כמו זו.
זו הייתה תקופת הזוהר של האדריכלות העות’מאנית וגדול
אדריכליה־ סינאן. בין יצירותיו המפורסמות מסגד סולימאנייה
(Süleymaniye Camii), ומסגד ריסטם פאשה (Rüstem Paşa Camii) באיסנטבול, מסגד סלימיה באדירנה (Selimiye Camii) וגשר מהמט פשה סוקולוביץ' (Mehmed Paša Sokolović) בבוסניה והרצגובינה.
סולימאן הראשון נפטר בספטמבר 1566.
על שמו קרוי אחד הרחובות הראשיים בירושלים־ רחוב סולטאן סולימאן. בריכת
הסולטאן הייתה בריכת אגירה שתוקנה על ידו בשנת 1536 ונקראת עד היום על שמו. קברו צמוד למסגד סולימאנייה
באיסטנבול.



סולימאן מלך במשך 46 שנים. היו לו 6 בנים ובת. בתו, מיהרימה, השפיעה עליו רבות
בשנים האחרונות לשלטונו. כולם ילדיה של אשתו הורם סולטאן שהייתה ממוצא
אוקראיני.
בנו, סלים השני, ירש אותו.



 
פרק 49: שקיעת האימפריה העות’מאנית



אחרי מות אביו, עלה לשלטון סלים השני, בעזרת תככים והוצאת
אחיו וארבעת בני אחיו להורג. בתקופתו האדריכל סינאן בנה את סלימיה באדירנה.
סלים השני לא גילה עניין בשלטון. הוא חי חיי הוללות,
אורגיות ומסיבות שיכר, וכך קיבל את כינויו “השיכור”. הוא הותיר את מלאכת
השליטה לשריו, ובמיוחד לשרו הסרבי־ סוקולו מהמט פאשה (שלו האדריכל
סינאן הקדיש את הגשר בבוסניה והרצגובינה). סוקולו כרת הסכם עם מקסימיליאן
השני, קיסר האימפריה הרומית הקדושה. העות’מאנים ספגו תבוסה מידי האימפריה
הרוסית במלחמה העות’מאנית־רוסית בשנים 1568־ 1570. ב“קרב לפנטו” שביוון בשנת 1571 הצי העות’מאני נחל מפלה קשה. קרב זה סיים את השפעת העות’מאנים על
מערב הים התיכון והחל גם את סוף שליטתה על מזרחו של הים.
סלים השני נפטר אחרי שמונה שנות שלטון, ב־1574. יש הרואים בימיו את קצה תקופת עלייתה של האימפריה העות’מאנית ותחילת שקיעתה האיטית.
אחרי סלים, בנו מוראט השלישי עלה לשלטון (1574־ 1595). כדי להימנע
ממלחמות על כס הסולטאנות, נרצחו חמשת אחיו בהתאם לחוק העות’מאני, ונקברו
לאחר הלוויתו של אביהם סלים השני, בקבר לידו. האימפריה שירש מאביו הייתה
כוח עולמי מהחזקים ביותר באותה תקופה, והרחיב את גבולותיה עד לשיא גודלם.
סוקולו המשיך לנהל את רוב ענייני הממלכה עד שנרצח ב־ 1579.
בתקופת שלטונו של מוראט השלישי, נלחמו העות’מאנים במספר
חזיתות: בפרס נגד האימפריה הספווית, באירופה נגד הונגריה ובית הבסבורג,
וגם במגרב. בעיות פנים בפרס כמו גם פלישה ממזרח החלישו את השושלת השיעית
הספווית בפרס־ העות’מאנים ניצלו זאת, הפרו את הסכם אמסיה שנחתם ב־
1555, ותקפו את הספווים ממערב. המלחמה התנהלה מ־ 1578 ועד 1590, בה נחתם הסכם בין
שתי האימפריות ובו סוכם כי הטריטוריות שנכבשו ישארו בידי העות’מאנים, וכך
הגיעה האימפריה לשיא גודלה.
במאה השנים הבאות, בשנים 1592־ 1691 היו בעיות רבות בשטח האימפריה
ובשטח העולם המוסלמי בכלל. בעקבות השנה האלף להיג’רה, עלו ציפיות משיחיות,
ועיקר הבעיות היו התקוממויות מקומיות ושינויים כלכליים.
תקופת שלטונו של סולימאן המפואר נחשבת לתקופת השיא של
האימפריה העות’מאנית שלאחריה חלה הדרדרות איטית עד לסופה של האימפריה.
תחילת ההדרדרות נראת כבר בתקופה של סלים השני, וממשיכה בתקופתו של מוראט
השלישי.
המאה ה־ 16 הייתה תור הזהב של האימפריה העות’מאנית. אחר כך, בתחילת המאה ה־ 17 תבוא תקופה של שפל.
בתקופתו של מוראט השלישי היה באימפריה מצב כלכלי קשה שנבע
בין השאר מגידול דמוגרפי ומאינפלציה. החזיתות הרבות בהן נלחמו העות’מאנים
דרשו חיילים רבים, ציוד צבאי והשארות בחזית הטכנולוגיה שהתפתחה בתקופה זו
בקצב מהיר. העות’מאנים, הבלתי מנוצחים עד כה, החלו להפסיד בחלק מהקרבות בהם
לקחו חלק.
בנוסף לבעיות הכלכליות ולבעיות חוץ, נוספו בעיות הפנים:
מוראט השלישי לא התפנה לנהל את האימפריה, אלא התעסק עם נשים רבות בהרמון
וכן קיבל שוחד וחטא בתאוות בצע ובשחיתות שלטונית.
הנשים, שהיו חלק משמעותי בחייו של מוראט השלישי, לקחו חלק
פעיל בניהול הממלכה. תקופה זו, שהתחילה עוד לפניו והמשיכה עוד זמן רב
אחריו, נקראת “תקופת סולטנות הנשים”.
מוראט השלישי מת בשנת 1595 והשאיר אחריו 49 ילדים חיים ושבע נשים בהריון. הוא נקבר בקבר מפואר סמוך לאיה סופיה. יחד איתו נקברו גם 19 מילדיו שהוצאו להורג לפני הכתרת בנו הבכור מהמט
השלישי.
מהמט השלישי שלט ממות אביו ב־ 1595, עד למותו ב־ 1603. בתקופת שלטונו רוכז
עיקר הכוח השלטוני בידי אימו ספייה סולטאן. מהמט מת מבריאות לקויה כתוצאה
מהרגלי שתייה ואכילה מופרזים.
בשנים 1603־ 1617 בנו של מהמט השלישי, הסולטאן אהמט הראשון, עלה לשלטון בהיותו
בן 13. הוא, בניגוד לקודמיו, חס על חיי אחיו. הוא
היה מוסלמי אדוק והוציא חלק ניכר מעושרו למטרות דתיות. בין היתר השיב את
האיסור על צריכת אלכוהול וניסה לכפות השתתפות בתפילות יום שישי ומתן צדקה
לעניים.
בשנת 1617 נפטר ממחלת הטיפוס,
ונקבר במאוזוליאום סמוך ל“מסגד הכחול” באיסטנבול, אשר נבנה בהוראתו ונקרא
על שמו־ “סולטאנאהמט”. אישתו, קסם סולטאן, נקברה אחר כך לידו.
הסולטאן מוסטפא הראשון היה אחיו של אמהט הראשון. מוסטפא היה בשלטון פעמיים: פעם ראשונה בין השנים 1617־ 1618 ובפעם השנייה ב־ 1622־ 1623. הוא היה הסולטן ה־ 15
ברשימת הסולטאנים העות’מאנים. מוסטפא נחשב למפגר, או לכל הפחות לחולה נפש, ועל כן אחיו השאירו בחיים. במשך 16 שנות שלטונו של אחיו אמהט הראשון, שהה מוסטפא בכלא.
בנו של אמהט הראשון, עות’מאן השני, ירש את דודו מוסטפא ושלט בשנים 1618־ 1622. הוא
היה הסולטאן הראשון שהכיר בנזק לאימפריה לו גרמו היניצ’רים שהפכו לכוח מורד
וחזק. הוא סגר את בתי הקפה שבהם נהגו להפגש ולתכנן את מזימותיהם. כתוצאה,
היניצ’רים השתלטו על הארמון, כלאו את הסולטאן והוציאו אותו להורג.
דודו מוסטפא שב לשלטון בפעם השנייה, הורד מכיסאו ומאוחר יותר הומת בחניקה.



אחריו עלה אחיינו השני, הסולטאן מוראט הרביעי (1623־ 1640) שהיה בנו של
אמהט הראשון. בשנות שלטונו המוקדמות שלטה אמו, קסם סולטאן, באימפריה
באמצעותו. שנים אלה התאפיינו באנרכיה. כדי להימנע מגורל דומה לגורל אחיו
עות’מאן השני, החליט מוראט הרביעי לבסס את שלטונו ורצח שלושה מאחיו. מנגד
הוא נלחם בשחיתות, הנהיג בקרה על הוצאות השלטון ואסר על צריכת אלכוהול, טבק
וקפה באיסטנבול־ העונש למפרי החוק היה מוות. הסיבה לאיסור שתיית הקפה,
הייתה כנראה הפחד מפני רקימת מזימות בבתי קפה.
בשנת 1635 מוראט הרביעי כבש בחזרה
את אזרבייג’ן ואת ירוואן (בירת ארמניה של היום) מידי הספווים, ואת בגדאד
כבש ב־ 1638. לאחר כיבוש זה כמעט כל הארצות הדוברות
ערבית נמצאו תחת שלטון העות’מאנים. מוראט הרביעי היה הסולטאן היחיד מאז
סולימאן הראשון שהראה יכולת פוליטית וצבאית, וגם היה אחרון הסולטאנים אשר
לקחו חלק במערכה לצד חייליהם. הוא נחשב לסולטאן אכזר וחזק, שהשיב את סמכות
המדינה לאחר מספר סולטאנים חלשים, חולים, או ששלטו תקופות קצרות. ב־
1640 הוא מת משחמת הכבד בטרם מלאו לו 28.
מסופה של המאה ה־ 16, שבה החל
תהליך דעיכה איטי, המשיכו לעלות לשלטון סולטאנים חלשים. האימפריה
העות’מאנית הפכה ל“אדם החולה שעל הבוספרוס”־ צבאות היבשה של האימפריה החלו
לפגר אחר הטכנולוגיה ושיטות הלחימה הצבאיות של הצבאות הנוצרים, והאימפריה
איבדה את כל שטחיה.
היא התמוטטה באופן רשמי במלחמת העולם הראשונה.
בשנת 1839 החלה תקופת
ה“טנזימאט” (“תנט’ימאת” או “תנזימאת”), תקופה של התחדשות ורפורמה בתולדות
האימפריה. היא הסתיימה בשנת 1876.
הוגי הטנזימאט היו הסולטאנים הליברלים מהמוט השני
(שהיה בתקופת מוחמד עלי) ובנו אבדילמג’יט הראשון, וכן אנשי ממשל בעלי
חינוך אירופאי כדוגמת אלי פאשה ומידהט פאשה. הטנזימאט החלה מיד
לאחר מותו של מהמוט השני.
הם הכירו בכך שהממסד הדתי והצבאי הישן לא התאים לצרכיה של האימפריה בעולם המודרני שהתהווה החל מראשית המאה ה־ 19, והרקע ממנו באו גרם לכך שחלק ניכר מהרפורמות חיקו תהליכים
אירופיים קיימים.
מטרות הרפורמה14 היו:
יצירת מדינה ביורוקרטית ריכוזית. הרפורמות הקיפו
תחומים רחבים כמו הממסד השלטוני, הממסד הצבאי, מערכת החינוך, וניסו להשיג
את מטרתן באמצעות שינויים חקיקתיים והרחבת חירויות הפרט במדינה.
מטרה מדינית של הרפורמות הייתה לעודד זהות עות’מאנית
בקרב בני הלאומים הרבים תושבי האימפריה ולבלום את התפתחות רעיונות הלאומיות
והבדלנות בקרבם. ה“מחדשים” ביקשו לעצור את תהליך שקיעתה של האימפריה וצמצום
גבולותיה. מטרה עיקרית זו לא הושגה, אך תהליך המודרניזציה שעבר על האימפריה
העות’מאנית, ועל טורקיה לאחריה, נחשב במידה רבה תוצר של תקופה זו ושל
רעיונותיה.
בתקופת שלטונו של מהמוט השני מ־ 1808 ועד מותו ב־ 1839, השתפר בהתחלה מצב
היהודים, והסולטאן אף מינה יהודים לתפקידים בכירים בחצר (שר אוצר, בנקאים
וחלפנים). בשנת 1826 חיסל סופית את צבא היניצ’רים,
והם בתגובה מרדו בפעם האחרונה. מהמוט אסר או הוציא להורג את כל הניצולים.
אחרי חיסול היניצ’רים הסולטאן הוציא להורג את היהודים שמינה לתפקידי
מפתח.
בנו של מהמוט השני, אבדילמג’יט הראשון (1839־ 1861), הוציא את
הצהרת הטנזימאט שפתחה את תקופת הטנזימאט והביאה עמה שורה של חידושים שנמשכו
עד 1876.
הוא זכה לחינוך אירופאי בתור ילד, וכשעלה לשלטון אימץ
סטנדרטיים אירופיים בלבושו, הטורבן נאסר לשימוש והוחלף בתרבוש. גם את
ארמונו, ארמון דולמאבהצ’ה, בנה לפי קוי מתאר אירופיים. כמו אביו, גם
אבדילמג’יט הראשון מת משחפת בשנת 1861.
אחיו, אבדילאזיז (1861־
1876), ירש אותו, ואחריו שלטו באימפריה בניו של אבדילמג’יט הראשון: מוראט החמישי (ב־ 1876 במשך 93 ימים), עבדול חמיד השני (1876־ 1909), מהמט החמישי (1909־ 1918), ומהמט השישי (1918־ 1922)־ זה אחר זה.



עבדול חמיד השני, בנו של אבדילמג’יט הראשון, היה הסולטאן ה־ 34 של האימפריה העות’מאנית15, ועלה לשלטון במקום אחיו מוראט החמישי. הוא הודח ב“הפיכת הטורקים הצעירים” ב־ 27.4.1909.
שנות שלטונו של עבדול חמיד השני היו מכוננות בתולדות
האימפריה העות’מאנית וסימנו את סופה. תקופת הטנזימאט הגיעה לסיומה עם קבלת
החוקה הראשונה, כחודשיים לאחר עלייתו לשלטון. בתקופתו איבדה האימפריה שטחים
נרחבים בחבל הבלקנים, את מצרים איבדה לאימפריה הבריטית, את תוניסיה לצרפת,
ולמעשה בסוף כהונתו רוב שטחה של האימפריה העות’מאנית היה ביבשת אסיה ובמזרח
התיכון.
בתקופתו של עבדול חמיד השני התרחש רצח העם הארמני הראשון (1894־ 1896).
במהלך תקופתו של עבדול חמיד, תועדו התקפות אנטישמיות על
בתי מסחר של יהודים, אך עמדתו המסורתית של הממשל העות’מאני הייתה הגנה על
היהודים כמיעוט הנאמן לסולטאן.
אחת מהתאוריות האנטישמיות שפשטה בקרב האליטה העות’מאנית,
צצה לאחר שהסולטאן דחה את בקשות הרצל להקים מדינה יהודית בארץ
ישראל.
לדבריהם הדבר גרר “נקמה” יהודית בסולטאן, על ידי דרבון
ומימון תנועת “הטורקים הצעירים” שרוב חבריה היו “יהודים חשאיים ומומרים
לאיסלאם”, להדחת הסולטאן.
בשאלת ארץ ישראל, הסתייג הסולטאן ממתיישבי העלייה
הראשונה, בעיקר בשל
גישתו הפאן־איסלמית, מאחר שמדובר בבני דת זרה באימפריה מוסלמית.
בנוסף חשש שהתיישבות יהודית בארץ ישראל עלולה לעורר תסיסה
לאומית בקרב הערבים, שהיוו רוב מוחלט, ובעיניו היו רובם של היהודים שהגיעו
לארץ, נתיניה וסוכניה של רוסיה אויבתה של האימפריה. כתוצאה מכך, הוטלו
הגבלים ואיסורים רבים על העולים, החל מהגבלות בבנייה, רכישת קרקעות, וכלה
בהטלת מיסים כבדים.



הרצל נפגש עם עבדול חמיד השני, בתקווה להשיג ליהודים
צ’ארטר על ארץ ישראל כחלק מהפעילות הציונית־מדינית. הרצל הציע כסף לאימפריה
העות’מאנית וגם סכום גדול לסולטאן עצמו, אך הסולטאן דחה את בקשתו ואמר: ""
לא אוכל לוותר אפילו על חלק קטן מהממלכה הטורקית כי היא לא שייכת לי אלא
שייכת לעם הטורקי. כל עוד אני חי, לא אסכים שיחלקו את הגוף שלנו, רק את
גוויתנו יוכלו לחלק"".
בשנת 1901 הופצה באירופה גלוית ברכה לשנה טובה, עליה דיוקנאות של הסולטאן והרצל.
קיבוץ חמדיה בעמק בית שאן נקרא בעקיפין על שמו של הסולטאן
עבדול חמיד השני, כיוון שבסמוך התקיים כפר ערבי, אל חמידיה, שנקרא ישירות
על שמו של הסולטאן.



מהמט החמישי אחיו של עבדול חמיד השני, שלט מ־1909 עד 1918 ובתקופתו
פרצה מלחמת העולם הראשונה. הוא לא נהנה מכוח משמעותי ומקבלי ההחלטות
האמיתיים היו גורמים שונים במשטר העות’מאני. מנהיגי האימפריה העות’מאנית
במלחמת העולם הראשונה היו בפועל שר הפנים, שר המלחמה ושר הצי.
ב־ 11.11.1914 הכריז מהמט החמישי
ג’יהד נגד מדינות ההסכמה. למרות שמוסלמים רבים חיו בשטחי האימפריה
העות’מאנית, להכרזה לא הייתה השפעה משמעותית על מהלך המלחמה. במרד הערבי
ב־ 1916 הערבים לחמו דווקא נגד העות’מאנים, בהצטרפותם לכוחות הבריטים במלחמה.
מהמט החמישי נפטר ארבעה חודשים לפני כניעת מעצמות המרכז, ב־ 3.7.1918, וכך לא נאלץ לחזות בהתפרקות האימפריה.



אחיו, מהמט השישי, המשיך אותו והיה לסולטנה ה־
36 והאחרון של האימפריה העות’מאנית. הוא עלה לשלטון לקראת סופה של מלחמת העולם הראשונה וחתימת הפסקת האש ב־ 30.10.1918, בה נושלה האימפריה העות’מאנית מכל שטחיה שמחוץ לאסיה הקטנה
ותראקיה המזרחית.
כחלק מהפסקת האש, שנקראה “הפסקת האש של מודרוס”, מדינות
ההסכמה קיבלו את הרשות לתפוס ולהחזיק ב“כל נקודה אסטרטגית” בשטחי האימפריה
העות’מאנית. בנובמבר 1918 נכבשה הבירה איסטנבול
בידי הכוחות הבריטים והצרפתים, ולמהמט השישי לא הייתה שליטה על
המדינה.
מהמט השישי הפך לבובה בידי המינהל הצבאי בעיר, וב־
1920 בלחץ המינהל הצבאי, הוא הורה על פיזורו של הפרלמנט
העות’מאני. באותה שנה חתם מהמט על הסכם, “הסכם סוור”, שהסדיר את תנאי
כניעתה של האימפריה העות’מאנית והעניק חלקים משטחיה הנותרים באסיה הקטנה
ובתראקיה המזרחית ליוון, איטליה, צרפת, בריטניה, ולרפובליקה הדמוקרטית של
ארמניה.
במקביל, ב־ 23.4.1920, ייסדה
התנועה הלאומית הטורקית, בראשות מוסטפא כמאל אטאטורק את “האסיפה הגדולה של
טורקיה” באנקרה. האסיפה דחתה את “הסכם סוור” ולא קיבלה את תנאיו. בין מהמט
השישי לבין האסיפה הלאומית, התפתחה מחלוקת גלויה שהובילה לביטול מוסד
הסולטנות ולעזיבתו של מהמט השישי את טורקיה ב־ 17.11.1922. מהמט יצא לגלות ונפטר ב־ 1926 בסן רמו. הוא נקבר בדמשק.
ב־ 24.11.1923, זמן קצר לאחר הכרזת
העצמאות של הרפובליקה הטורקית ויציאת בן דודו הסולטאן מהמט השישי לגלות־
נבחר אבדילמג’יט השני, בנו של הסולטאן אבדילאזיז, לתפקיד הח’ליף.
כהונתו הייתה קצרה, נמשכה כ־ 4 חודשים והסתיימה ב־ 3.3.1924.
מאחר שאבדילמג’יט השני החל צובר כוח פוליטי, ביטלה האסיפה
הלאומית הגדולה של טורקיה את מוסד הח’ליפות, ואבדילמג’יט גורש עם משפחתו
מהמדינה. הוא נפטר בפריז ב־ 1944 ונקבר באל־מדינה בערב הסעודית.
בא הקץ לאימפריה העות’מאנית ששלטה במשך 624 שנים, ומנתה 36 סולטנים.



 
פרק 50: הפלישה הצרפתית למצרים ולארץ ישראל 1798 – 1801



“מסע נפוליאון בארץ ישראל” הוא חלק מ“המערכה הצרפתית בסוריה ובמצרים” בשנים 1798־ 1799.
צרפת של שנת 1798 ידעה מלחמות רבות
מול מדינות אירופה כדוגמת פרוסיה, אוסטריה, בריטניה וספרד. לאחר הסכמי שלום
בין המדינות ובין המשטר המהפכני16 החדש בצרפת, נותרה בריטניה לבדה במערכה מול צרפת.
האימפריה הבריטית, “השליטה בימים”, התפשטה והגיעה עד הודו.
מולה עמדה צרפת אשר משלה באירופה המערבית ולה שליטה בים התיכון, באוקיינוס
האטלנטי, ורשת של בעלות ברית סמויות וגלויות.
אולם, המצב בתוך המדינה הצרפתית היה לא יציב. משבר כלכלי, שלטון כושל של הדירקטוריון17 ופיזור הפרלמנט
על ידו, וכן אוזלת היד וחוסר הפופולריות של מנהיגי הדירקטוריון, הובילו
לצמחתו של נפוליאון בונפרטה משורות הצבא.
מסע מלחמה כנגד בריטניה בראשות נפוליאון היה הכרחי גם כדי
לשבור את ההתנגדות הבריטית, וגם מבחינה פוליטית פנים־צרפתית ־ הרחקתו מצרפת
של נפוליאון, הגנרל הפופולרי אשר היווה איום על שלטון הדירקטוריון וראה
עצמו כ“קיסר המזרח”.
מטרתו של נפוליאון הייתה בעיקר אישית־ לכבוש כמה שיותר
שטחים ולהכתיר עצמו לקיסר. הוא עמל על הפצת רעיונות המהפכה הצרפתית דרך
כיבושיו בכל רחבי אירופה והטיף לשיוויון בין האזרחים.
פלישה לאיים הבריטיים עצמם הייתה מטרה קשה ומסוכנת, ולכן
האפשרות הטובה ביותר אשר עמדה לראשות נפוליאון הייתה כיבוש מצרים, והתקדמות
הלאה דרך ארץ ישראל אל עבר המושבות הבריטיות העשירות בדרך המובילה אל הודו,
שהייתה “היהלום שבכתר” של האימפריה הבריטית.
מצרים באותה תקופה הייתה שרויה בחוסר שקט ובחוסר נאמנות
לשלטון העות’מאני המרכזי בקונסטנטינופול מזה מספר שנים. אחרי מספר מרידות
שדוכאו בכוח הזרוע, כבש בשנת 1775 כוח של השלטון
המרכזי (אשר כונה “השער הנשגב”) את קהיר, ומינה את איסמעיל ביי ל“שייח'
אל בלד” מטעם השלטון העות’מאני המרכזי. ב־ 1791 מתו
איסמעיל ביי ומשפחתו במגפה, ובשל הצורך בשליטים בעלי יכולת, נקראו שניים
מהמורדים לשעבר־ איברהים ביי ומוראד ביי־ לשלוט במדינה יחדיו, האחד
בתור “שייח' אל באלד” והשני כ“אמיר אל חאג'”. שלטונם המשותף לא היה כפוף
לשלטון “השער הנשגב”, והם נחשבים לממלוכים. באימפריה העות’מאנית היה נפוץ
שימוש בממלוכים מעת לעת כשליטים בחלקי האימפריה. מאחר והממלוכים היו זרים
לאוכלוסיה המקומית (היו חיילים־עבדים), הם לא היו אהודים, ואף שנואים
עליה.
מאחר שהסולטאן העות’מאני, סלים השלישי (הסולטאן ה־ 28 של האימפריה העות’מאנית. שלט בשנים 1789־ 1807), לא היה במלחמה עם
צרפת, הכריז נפוליאון כי מטרת פלישתו היא להחזיר את שלטונו של “השער” ולדכא
את הממלוכים. הכרזה זו הודפסה בערבית, ובה הכריז נפוליאון כי הוא נאמן
לנביא מוחמד ולקוראן יותר ממה שהממלוכים נאמנים להם. הוא הצהיר כי כל
האנשים שווים, וכי בעתיד כל המשרות במצרים תהיינה פתוחות לבני כל המעמדות,
אשר יוכיחו כישרון וידע.
לצד כל ההצהרות הללו, נפוליאון לא התייעץ עם הסולטאן עצמו,
אשר את שלטונו כביכול רצה לחזק. זאת משום שאחת ממטרות המסע הייתה גם לנגוס
נתח משמעותי מן האימפריה העות’מאנית, אשר התחילה להראות סימני
שקיעה.
ארץ ישראל באותה תקופה: השלטון המרכזי בצפון הארץ היה אמור
להיות כחלק מ“איילט דמשק”, פחת דמשק, כאשר ה“ביילר ביי” (או ה“ביילר
בייליק”) היה האחראי בפני השלטון בקונסטנטינופול. הוא היה ממנה מושלים
מקומיים, שמקום מושבם היה בדרך כלל בצידון. בין שנות ה־ 40 לשנות ה־ 70 של המאה ה־ 18, שלט בארץ השליט הבדואי דאהר אל עומר אשר החזיק בתואר “גובה
המיסים של איילט (פחת) צידון”. תואר זה היה חסר משמעות שכן דאהר אל עומר
היה שליט חזק ועצמאי, ואף פנה כנגד השלטון המרכזי מספר פעמים.
בתקופתו של דאהר אל־עומר פרח הגליל. ערי החוף, חיפה ועכו,
בוצרו, והפכו את הגליל למרכז סחר בינלאומי על הנתיב העובר בדרך למכה. כן
נבנו ובוצרו הערים שפרעם, טבריה ודיר חנא. השודדים הבדואים, שהיו שליטי
הדרכים בימים שלפני דאהר, מוגרו.
בשנת 1775 הודח דאהר ובמקומו הושם פחת צידון־ אחמד פאשה אל ג’זאר (Djezzar), אשר
קבע את מושבו בעכו וממנה שלט שלטון נוקשה ואכזרי בחלקים נרחבים של הארץ,
כשלצידו יועצו היהודי, חיים פרחי. שלטונו של אל ג’זאר היה אוטונומי
כמעט, אך לא כמו דאהר, אל ג’זאר שמר על נאמנות למשטרו של הסולטאן. בשל
אכזריותו ומנהגו להטיל מומים בנתיניו כונה “אל־ג’זאר” – “הקצב”.
אל־ג’זאר המשיך את מלאכת קודמו: הוא חיזק את החומה שבנה
דאהר בעכו, אשר פנתה אל צד הים, ובנה את חלק החומה הפונה אל היבשה. הוא בנה
את “מסגד אל־ג’זאר” ולצידו את “חמאם אל באשה”, הקים את אמת המים שהובילה
מים לעיר עכו, ואת בניין החאן הידוע כ“חאן אל־עומדאן”.
השלטון המרכזי החזק בימי אל־עומר ואל־ג’זאר הביא לנהירת
תושבים לגליל, חלקם סורים ולבנונים, ואף יהודים. עוד בימי אל־עומר הוזמנו
יהודים לגור בטבריה. בשנת 1777 החלו עולים לארץ
תלמידי הבעש""ט (רבי
ישראל בן אליעזר, “הבעל שם טוב”), בראשות הרב מנחם מנדל
מוויטבסק, והתיישבו
בצפת ובטבריה.
ב־ 19.5.1798 יצא נפוליאון לדרכו עם אוניותיו שנשאו עימן כ־ 35 אלף חיילים. האדמירל
הבריטי הוריישו נלסון שם לו למטרה להטביע את אוניות המסע ואת כוח
הפלישה של נפוליאון בים התיכון עוד בטרם יגיעו למצרים.
לכוח הצרפתי צורפו כמאה מדענים, חוקרים, אנשי צבא ואומנים.
האי מלטה נכבש, בתור נקודת ביניים לציוד ואספקה. הצי הפולש של נפוליאון הגיע לאלכסנדריה והיא נפלה בידיו ב־ 30.6.1798. משם המשיך במסע יבשתי מהיר אל קהיר.
ב־ 21.7.1798 נערך “קרב
הפירמידות”. כוחותיו של נפוליאון נתקלו בכוחותיהם של איברהים ביי ומוראד
ביי כשישה קילומטר מקהיר. הכוחות הממלוכים נשענו בעיקר על חיל פרשים, ענף
צבאי שבו הצטיינו הממלוכים במצרים. הכוח הממלוכי היה גדול במספר חייליו
מצבאו של נפוליאון. נפוליאון האיץ בכוחותיו באומרו את המשפט שיזכר
לימים:
“חיילים! הגעתם לאזורים אלה כדי להוציא אותם מהברברים,
להביא את הציוויליזציה למזרח ולהוציא את החלק היפה הזה של העולם מעול
בריטניה. אנחנו נלחם. תחשבו שממרומי הפירמידות האלה ארבעת אלפים שנים
משקיפות עליכם”.
כוחות נפוליאון ניצחו והשמידו את כוחות הממלוכים.
“קרב הפירמידות” (Bataille des Pyramides) נחשב לקרב חשוב שבו חוסל כמעט כל הצבא המצרי הממלוכי. הוא מסמל
את תחילת הסוף של 700 שנות השלטון הממלוכי במצרים.
הישגו של נפוליאון הפך עד מהרה לאסון, כאשר גילה נלסון,
לאחר חיפוש של חודשיים, את צי הפלישה הצרפתי עוגן במפרץ אבו קיר שליד
אלכסנדריה. בקרב שהתחולל ב־ 1.8.1798, שנקרא “קרב
אבו קיר” או “קרב הנילוס”, השמיד נלסון את הצי הצרפתי כמעט כליל. הקרב ביסס
את העליונות הימית הבריטית לכל תקופת מלחמות המהפכה הצרפתית.
לאחר קרב אבו קיר נפוליאון ואנשיו היו ללא כל יכולת לחזור
ממצרים לצרפת, או לקבל אספקה מצרפת. הם היו חיל כיבוש בארץ זרה, ומנותקים
לחלוטין מן המקום ממנו באו.
נפוליאון לא קירב אליו את האוכלוסייה המקומית. הדיבורים על
“התאסלמותו” כביכול, והכרוזים שהפיץ היו מחוות ריקות מתוכן. נפוליאון,
השליט הזר, נהיה שנוא על האוכלוסיה המצרית יותר משהיו שנואים הממלוכים.
החלו שמועות בדבר ברית בין הסולטאן והבריטים. העמדת הפנים של נפוליאון,
כאילו מסע הכיבוש נועד להשליט את השליט החוקי העות’מאני במצרים־ הגיעה
לסופה.
נפוליאון העריך כי תמשיך פעולה בריטית כנגדו, והוא חזה
פלישה בריטית בחופי מצרים שתסתייע בתנועת חיילים שיגיעו דרך ארץ ישראל
וסיני.
הוא העריך כי הנחיתה הבריטית אינה אפשרית בחודשי החורף,
ולכן העדיף להקדימם, לתפוס את ארץ ישראל וסוריה, ובכך למנוע כל תנועה של
כוחות צבא ואספקה בריטיים בדרכם אל מצרים. בנוסף היה הצורך הצבאי להשמיד את
כוחותיו הנותרים של איברהים ביי הממלוכי שמצאו מקלט באל עריש וברצועת עזה,
ואת כוחותיו של אחמד אל ג’זאר, פחת צידון (שהיה נאמן לסולטאן), אשר היוו אף
הם איום שיש להתחשב בו.
ההכנה למסע נערכה בדקדקנות במשך חודשים. בין היתר ערך נפוליאון18 מסע אישי לסיני על מנת לבחון את תנאי השטח.
באותם ימים החל נפוליאון בתכנון מעשי ראשון של חפירת תעלת
סואץ, שהושלמה בסופו של דבר בידי הצרפתי פרדיננד דה לספס, כמה עשרות
שנים לאחר מכן.
נפוליאון תכנן “מלחמת בזק” שתימשך שלושה חודשים. ב־
6.2.1799 יצא בדרכו אל ארץ ישראל. החיל כלל גם גדודים
מיוחדים של פרשי גמלים. היעד הראשון היה כפר אל עריש והמצודה בו. לאחר מצור
של 11 ימים, נפלה מצודת אל עריש.
ב־ 23 בפברואר חדר נפוליאון לארץ ישראל ליד רפיח ויום אחרי כבש את עזה לאחר קרב קצר. ב־ 1 במרץ חנה נפוליאון ברמלה אשר נכבשה ללא התנגדות.
נפוליאון התלבט לאן להמשיך מרמלה־ צפונה אל נמלי יפו ועכו
או לחדור לכיוון ירושלים. מטרתו הייתה מלכתחילה חסימת דרכו של צבא האויב
מצפון ולכן אין צורך להכנס לירושלים. נפוצה השמועה כי פניו מועדות
לירושלים. יהודי העיר השתתפו בעבודות ביצור העיר, ואף קיבלו רשות מרב העיר
משה יוסף מרדכי מיוחס, לעבוד ביום השבת. לעובדה זו יש חשיבות לנוכח
ניסיונותיו של נפוליאון לאחר מכן להטות את לבם של היהודים כלפיו בהבטחות
לגאולה לאומית. הוא החליט לשלוח מכתב לתושבי ירושלים לפיו לא יפגע בהם לרעה
אם לא יפעלו נגדו.
מרמלה המשיך צפונה ליפו וצר עליה במשך 4 ימים.
החיילים המתוסכלים, אשר המצעד דרך המדבר ותלאות הדרך, כמו
גם מגפת הדבר שפשטה בצבאו עוד במצרים, החלו נותנים בהם את אותותיהם. הם
השתוללו ברחובות יפו תוך שהם טובחים בכל הנקרה בדרכם־ יהודים, מוסלמים
ונוצרים. אלפי תושבים נהרגו ורכוש רב נבזז.
הרופאים הצבאיים שהביא עמו נפוליאון, דומיניק ז’אן
לארי ורנה ניקולא דז’נט, עשו כל שביכולתם כדי לבלום את מגפת הדבר
שפקדה את הצבא במצרים, ליוותה את החיילים בדרכם עד להתפרצותה ביפו, וגבתה
מאות קורבנות.
במסע נפוליאון הונח יסוד לרפואה הצבאית המודרנית. בין השאר
הם הנהיגו שימוש בתחבושות מאריג כותנה קל ולשם כך השתמשו בבד שנארג בארץ
ישראל באותם ימים הנקרא “בד עזה” ומכאן המונח “Gauza pads”. עבודתם החלוצית והאמיצה של זוג הרופאים לא הספיקה לבלום את המגפה בכלים שהיו ידועים בתקופתם.
מיפו המשיך נפוליאון צפונה אל חיפה ועכו. ב־
15.3.1799 ניהל קרב עז נגד הפרשים הממלוכים באזור כפר
קאקון אשר בשרון. מן השרון עלה נפוליאון אל הכרמל. חיפה נכבשה. כוחות
בריטים הצליחו לתפוס אוניות צרפתיות שנשאו תותחי מצור כבדים שנשלחו ממצרים
בדרך הים. תותחים אלו שימשו לאחר מכן את מגיני עכו מול הצבא הצרפתי.
נפוליאון החל במצור על עכו, מקום מושבו של אל ג’זאר.
נפוליאון חשב כי כיבוש עכו יהיה מהיר, כשם שכבש את יפו. תכנונו היה להמשיך
משם ולכבוש את דמשק ומשם לעלות לקונסטנטינופול.
בעודו צר על עכו, היה על נפוליאון להגן על עורפו, כמו גם להבטיח אספקה לכוחותיו. נשלחו כוחות צרפתיים לכבוש את אזור הגליל.
ב־ 16.4.1799 החל “קרב תבור”. 20 אלף ממלוכים מול 2,500 חיילים צרפתיים בפיקודו של המפקד ז’אן־בטיסט קלבר
(Kleber), התכנסו לזירת הקרב בעמק יזרעאל. הפרשים
הממלוכים נחלו מפלה, נפוצו לכל עבר, והגיעו עד הר תבור, אשר נתן לקרב את
שמו. עתה היה נפוליאון חופשי להמשיך את המצור על עכו ללא כל איום.
הבריטים סייעו לנצורים בעכו ולחיים פרחי, יועצו של אל
ג’זאר, שהיה המוח שמאחורי ההתנגדות לנפוליאון. נציג הבריטים היה אנטואן
דה פיליפו, אשר היה קצין תותחנים צרפתי בן מחזורו של נפוליאון באקדמיה
הצרפתית. עקב נטיותיו המלוכניות עבר לצידם של הבריטים ושל אל ג’זאר.
באפריל 1799 בעת המצור על עכו, הוציא נפוליאון מנשר בו קרא ליהודים להצטרף אל
שורותיו, תוך הכרה בעוולות ההיסטוריות שנגרמו ליהודים, ובזכותם להקים ישות
מדינית יהודית עצמאית בארץ ישראל. המנשר כולל הצהרה להכרזת מדינה יהודית,
למרות שעצם קיום המסמך המאשש את ההצהרה מוטל בספק.
המנשר מסתיים באימרה: “חושו! זה הרגע, אשר ייתכן כי לא
ישוב במשך אלפי שנים, לדרוש את השבת זכויות האזרח שלכם בין תושבי העולם,
אשר נמנעו מכם באופן מביש במשך אלפי שנים, את קיומכם המדיני כאומה בין
האומות, ואת זכותכם הבלתי מוגבלת והטבעית לעבוד את השם אלוהיכם בפומבי
ולדור ודור (יואל ד, כ)”.
הצהרה זו על עצמאות ישראל קודמת להרצל בכמאה שנה ולהצהרת בלפור ב־ 118 שנה (!), אך ההצהרה לא יצאה אל הפועל.
אין לדעת מה גרם לנפוליאון לכתוב מניפסט זה, ויש ליחס להצהרה זו מידת
רצינות מוגבלת, לאור הצהרותיו הקודמות של נפוליאון בתחילת המערכה במצרים־
כי הוא מקבל את דת האיסלאם והוא נאמן לנביא מוחמד.
יש הרואים במסמך זיוף. נראה כי כתיבת המנשר נבעה מטעמי
תעמולה ושנפוליאון לא היה רציני בכוונותיו להקים מדינה יהודית. בכתיבת
המנשר חפץ ליהנות משיתוף הפעולה של היהודים (בעת ההיא היה בארץ ישראל רק
מיעוט קטן של יהודים), ויש הסוברים שההצהרה נעשתה במטרה לכבוש את ליבו של
חיים פרחי בעכו.
אחרי חודשיים מתחילת המצור, הבריטים הצליחו להעביר אל הנצורים תגבורת של חיילים ואספקה. ב־ 8 במאי הכוחות הצרפתיים הבקיעו את החומה והסתערו אל תוך העיר.
לאחר החדירה נתקלו התוקפים בהפתעה־ בעת המצור הוקמה חומה
נוספת, היכן שהייתה גינתו של אל ג’זאר. כוחות נפוליאון נסוגו כלעומת שבאו.
התקפה זו, השביעית במספר, הייתה גם האחרונה.
שמועות על התקוממות במצרים, כמו גם מחלת הדבר ויאושם של
הצרים, שנתקלו במכשולים בלתי צפויים, הביאו את נפוליאון למסקנה כי לא יוכל
לכבוש את העיר, וב־ 20.5.1799, לאחר 54
ימי מצור, נסוג מן העיר. לימים, בשבתו בגלותו בסנט הלנה,
יאמר נפוליאון לכותב זכרונותיו “אם עכו הייתה נופלת, הייתי משנה את פני
העולם”, וכן “גורל המזרח נקבע בעיירה קטנה זו”.



הסיבות לכישלון המסע בארץ ישראל



לוח הזמנים שנפוליאון הציב לעצמו היה מבוסס על כיבוש
מהיר וחזרה למצרים עד חודש מאי, לפני שהצי הבריטי יוכל לנצל את חילופי
הרוחות בתום החורף ולהגיע לאלכסנדריה. העיכובים שנגרמו לו באל עריש, בקאקון
ובעיקר במצור על עכו, שיבשו לחלוטין את לוח הזמנים.
נפוליאון הסתמך על מידע מודיעיני לא רלוונטי. עיקר המידע שהיה בידי נפוליאון הסתמך על ספר מסעות שנכתב כ־ 25 שנים קודם המסע, ומאז השתנו הביצורים והיקף הכוחות.
אובדן התותחים, הפגזים וציוד המצור שהיה על האוניות שנישבו בידי הבריטים, לא איפשר לממש את תוכניותיו.
עמידתם של הלוחמים באל עריש ובעיקר בעכו גרמה לעיכובים רבים ולאובדן חיי אדם.
אנטואן דה פליפו שהכיר את נפוליאון ואת דרך המחשבה שלו עזר לבריטים להביס את נפוליאון.
ב־ 18.5.1799 החלו ההכנות לנסיגה מעכו. תחילה נשלחו דרומה החולים והפצועים, ולאחר מכן, בלילה של ה־
20, עזב בחשאי הצבא כולו את העיר, כי חשש מהסתערות ע""י הנצורים לאחר שיבינו שניצחו בקרב. ב־ 14 ביוני שב נפוליאון לקהיר.
במהלך נסיגת נפוליאון, אספו הממלוכים את כוחותיהם להסתערות
נוספת. איברהים ביי ומוראד ביי חברו שוב כנגדו, ובשבוע האחרון של יולי
התחולל קרב נוסף באבו קיר, בו שב נפוליאון והכה בכוחות הממלוכים, אשר נעזרו
בצי הבריטי.
באירופה הוקמה הקואליציה השנייה נגד צרפת, ומשטרו של הדירקטוריון בצרפת התערער. נפוליאון ראה בזה הזדמנות וב־ 23.8.1799
שב לצרפת ומינה את קלבר למפקד הכוחות במצרים. ב־ 10
בנובמבר (הוא ה“שמונה עשר בברימאר” לפי “הלוח המהפכני”) כחלק מ“הפיכת 18 בברימאר”, הכריז נפוליאון על עצמו כעל “קונסול הראשון” וקיבל את השלטון האבסולוטי בצרפת.
לקלבר ולשייח’ים של קהיר מסר כי ייעדר לתקופה בת שלושה חודשים בלבד.
נפוליאון נטש את צבאו בארץ זרה, כשהוא מוכה דבר ללא כל
סיכוי ריאלי לשרוד, על מנת לתפוס את השלטון בצרפת. החיילים היה עמוק בתוך
טריטוריה עוינת, מוקפים מכל עבר באויבים, כאשר דרך המוצא שלהם לצרפת, הים
התיכון, חסומה בידי הצי הבריטי, ללא יכולת לשוב לארצם.
נפוליאון, שדרך כיבושיו הפיץ את רעיונות המהפכה הצרפתית,
פעל במקביל לדכא ולהשכיח את השפעת המהפכה בצרפת פנימה, ובכך להקים את
“הקיסרות הראשונה” בראשותו בתור הקיסר. ב־ 2.12.1804 הכתיר את עצמו כקיסר צרפת בברכת האפיפיור.
הסולטאן סלים השלישי שב ושלח חיילים על מנת לכבוש את מצרים
מידי הצרפתים בראשות קלבר. קלבר התמודד עם כוחות הסולטאן וניצח אותם בכמה
קרבות. קלבר כרת ברית עם מוראד ביי ומסר לו את השלטון במצרים העליונה, אך
ב־ 14.6.1800 נרצח בידי קנאי מוסלמי.
במרץ 1801 נחתו הבריטים באבו קיר וניסו לכבוש את אלכסנדריה. ב־ 30 במאי עלו הבריטים
והממלוכים על קהיר. הצדדים שוב ניהלו משא ומתן והוסכם על חזרתם של הצרפתים
באוניות לצרפת. הצבא הצרפתי שב לצרפת בספטמבר.
כך תמה המערכה הצרפתית במצרים ובארץ ישראל. הכיבוש הצרפתי של מצרים שהחל ב־ 1798 הסתיים.



השפעת מסעו של נפוליאון על ארץ ישראל ועל היהודים



למסעו של נפוליאון בארץ ישראל לא היו השפעות מרחיקות לכת
מבחינת הארץ ותושביה. שלטונו של אחמד אל ג’זאר נמשך לאחריו כשם שהיה לפניו,
ומעמדה של הארץ־ פרובינציה נידחת בקצהה של אימפריה גוססת, הנתונה לשלטונם
של בעלי זרוע־ לא השתנה.
מכל הערים שנכבשו על ידי צבא נפוליאון, הפגיעה ביפו הייתה
הקשה ביותר, אך בהיותה בתקופה זו נמל מרכזי, הצליחה יפו להתאושש מהמכה ואף
גדלה והתרחבה במהלך המאה ה־ 19.
שתי גבעות, האחת באזור רמת גן והשנייה בעכו, נקראות “גבעת
נפוליאון”־ זהו החותם שהותיר אחריו נפוליאון על הגיאוגרפיה של ארץ ישראל.
חפירות ארכיאולוגיות שנערכו בעכו גילו גופות של חיילים שמצאו את מותם במצור
והושארו מאחור.
על אף כשלונה הצבאי של הפלישה, הייתה תרומתם של אנשי המדע
שהתלוו למסע, גדולה מעבר להישגים הצבאיים של נפוליאון. המדענים חקרו את
המקומות שבהם שהה נפוליאון, את תרבותם והגאוגרפיה שלהם, ומחקריהם וממצאיהם
זכו להישגים מדיניים ותרבותיים שהאפילו על ההישגים הצבאיים שהשיג נפוליאון
במהלך הפלישה.
בין תוצאות אלו ניתן למנות גילוי קברים ומומיות של מלכי מצרים וגילוי “אבן הרוזטה” 19(Rosetta)־ באמצעותה פוענח בשלב מאוחר יותר כתב החרטומים המצרי העתיק “כתב ההירוגליפים” (Hieroglyph) ע""י ז’אן־פרנסואה שמפוליוןChampolion) ).
עוד הישג של המערכה במצרים הוא־ יצירת המפות המדויקות הראשונות, ע""י פייר ז’אקוטן20, שנעזר באמצעים קרטוגרפיים מודרניים ובכלי מדידה בטכנולוגיה של המאה ה־
18.
מסעו של נפוליאון במזרח גרם למיקוד מסוים של תשומת הלב
העולמית למקום זה, שכמעט ונשכח מאז עזבו אותו אחרוני הצלבנים כחמש מאות שנה
קודם לכן. תיאורי הארץ שמסרו האירופאים, כמו גם מפותיו של פייר ז’אקוטן
עוררו את העניין הדתי, האנושי והמדעי בארץ ישראל.
החל משנות השלושים של המאה ה־ 19 חלה עלייה גדולה בהתעניינות המעצמות באזור. כשלונו של נפוליאון
בעכו הוכיח כי ייתכן שגורלו של המזרח כולו תלוי יהיה בכיבושה של “עיירה
קטנה” בארץ ישראל. הוכח כי ארץ ישראל היא השער למזרח, לאיראן, להודו ולסין,
ובעידן הקולוניאליזם והאימפריאליזם־ הייתה לעובדה זו משמעות רבה.
הרוח החדשה אשר הביא עמו נפוליאון אל הארץ, כשם שהביא אותה
לכל מקום אליו הגיע במסעותיו, סייעה לקדם את הארץ אל עבר העידן המודרני,
והביאה עמה עניין בנעשה בארץ ותחילה של התערבות אירופית ששיאה יהיה בכיבוש
הארץ לאחר למעלה ממאה שנים על ידי בריטניה במלחמת העולם הראשונה.
המהפכה הצרפתית הביאה את הקץ על הרעיון המארגן של החברה
האירופאית מימי הביניים: להעניק לאנשים זכויות וחובות שונים על סמך
השתייכותם למעמדות וקבוצות קורפורטיביות. הצהרת זכויות האדם והאזרח
משנת 1789 הבטיחה חופש דת וחופש פולחן בתנאי שחופש
הדת והפולחן לא הפרו את הסדר הציבורי. לאחריה הופקעו היהודים משליטת
הקהילות ובתי הדין שלהן, והוכפפו בכל דבר למשפט האזרחי הכללי החדש.
באותה תקופה, רוב מדינות אירופה נקטו בגישה שהגבילה את
זכויות בני המיעוטים. מסעות הכיבוש של נפוליאון באירופה הפיצו את רעיונותיו
בנוגע לשוויון בין אזרחים. כך הביאו מסעות הכיבוש את נפוליאון להכרה בצורך
במתן שוויון אזרחי ליהודים, ולמפנה במצבם באירופה לקראת אמנציפציה.
נפוליאון היה גורם חשוב באמנציפציה, ושחרורם של היהודים
מחוקים ישנים שהגבילו אותם לגטאות יהודיים ושהגבילו את זכויותיהם בתחומי
הפולחן, הקניין והעיסוק. כשעלה לשלטון ביטל נפוליאון את הגטאות המוקפים
בחומה (שתחילתם במאה ה־ 16).
יחסו האישי של נפוליאון כלפי היהודים אינו ברור דיו, שכן
לעתים הוא דיבר בעד היהודים ולעתים בגנותם. למרות הדואליות ביחסו, ההשפעה
הכוללת של מדיניותו הייתה מהותית למעמד היהודים באירופה. זו גם הסיבה
שנפוליאון היה נערץ עליהם.
החל מ־ 1806, העביר נפוליאון מספר
חוקים שתמכו במעמד היהודים באימפריה הצרפתית. בין החוקים הרכבת קבוצת
נציגים שתבחר על ידי הקהילה היהודית ותכונה “הסנהדרין של פריז”. ב־
21.3.1807 הוא כינס אסיפה של יהודים וקרא לה “הסנהדרין הגדולה”.
באסיפה זו השתתפו 61 רבנים. מטרת
האסיפה הייתה להגדיר את עקרונות הדת היהודית ולהעניק לה מעמד רשמי בצרפת.
הוא קבע את היהדות, יחד עם הזרמים בנצרות: קתוליות והפרוטסטנטיות, לדתות
הרשמיות של צרפת.
ב־ 15.3.1808 הוקמה “הקונסיסטוריה המרכזית של יהודי צרפת” (Le Consistoire central israélite de
France) בצו קיסרי. בנוסף, נחקקה חקיקה מיוחדת ליהודי
צרפת. הקונסיסטוריה הוקמה לשם ניהול הדת היהודית והיא המאחדת את הקהילות
היהודיות של הזרם המרכזי ביהדות האורתודוקסית הצרפתית, ונחשבת המוסד
הייצוגי של הדת היהודית בצרפת. הקונסיסטוריה אמורה הייתה לתת מענה לבעיית
המיעוט הלאומי היהודי בחבלי הארץ הנשלטים על ידי צרפת. עיקר פעולתה של
הקונסיסטוריה הייתה לאשר את הכפפת הדת היהודית הממוסדת במדינות כבושות,
למוסדות השלטון בצרפת. תשומת לב זו של השליט אל הדת היהודית, והתייחסותו
האוהדת אליה, היו צעד גדול בכיוון מתן אמנציפציה, שאותה חפץ נפוליאון
להעניק ליהודים.
ב־ 1808 ביטל נפוליאון את
האינקוויזיציה בספרד (האינקוויזיציה הספרדית בוטלה בהמשך עוד שלוש פעמים).
עם זאת, חזר בו נפוליאון ממספר רפורמות, בהכריזו כי כל החובות ליהודים
מבוטלים, מצומצמים או דחויים.
הוא חתם על “הפקודה המבישה” (Le decret enfame) שבה הגביל מקצת מזכויותיהם של היהודים ואת חופש העיסוק וחופש
התנועה שלהם. הדבר כמעט והביא להתמוטטות הקהילה היהודית. בנוסף, הוגבלו
מקומות המגורים המוגדרים כיהודיים, מתוך תקווה שיתבוללו בחברה. הגבלות אלו
בוטלו שוב בשנת 1811.
למרות שיחסו האישי של נפוליאון כלפי היהודים לא ברור
לגמרי, הוא ראה בבירור לנגד עיניו את הרווח הפוליטי שינבע מתמיכתו בהם. הוא
קיווה להשתמש בעיקרון השוויון כאמצעי להשיג יתרון מקבוצות מופלות כמו
היהודים והקתולים.
את הדואליות של יחסו אל היהודים ניתן לראות בתשובתו לרופא ששאל אותו מדוע זירז את האמנציפציה ליהודים לאחר גלותו הראשונה בשנת
1816:
“תשוקתי העיקרית הייתה לשחרר את היהודים ולהפכם לאזרחים מן
השורה. רציתי להרעיף עליהם את כל הזכויות שנובעות משוויון, חירות ואחווה,
אותן זכויות מהם נהנו הקתולים והפרוטסטנטים. משאלת ליבי היא שהיהודים יקבלו
יחס של אחים, כמו היינו כולנו חלק מהיהדות. כפועל יוצא מכך, סברתי שהדבר
יביא לצרפת שפע רב שכן היהודים רבים במספר והם יבואו בהמוניהם לצרפת על מנת
ליהנות מזכויות רבות יותר מאלו שקיימות בכל מדינה אחרת. ללא מאורעות
211814 22, רוב היהודים
באירופה היו מגיעים לצרפת שבה שוויון, אחווה, וחירות מצפים להם ושבה הם
יכולים לשרת את המדינה כאזרחים מהמנין”.
בהסירו את שלשלאות הפאודליזם של מרכז אירופה ובהציגו את
רעיון השוויון של המהפכה הצרפתית השיג נפוליאון יותר עבור האמנציפציה
היהודית מאשר הושג במהלך שלוש המאות שקדמו לו. מצבם של היהודים במחוזות
הריין השתפר באופן קבוע כתוצאה מחשיפתם לנפוליאון ולנציגיו. היינריך
היינה וכן לודוויג בֶּרְנֶה כתבו על אודות מחויבותם לעקרונותיו
הליברליים של נפוליאון. יהודי גרמניה במיוחד ראו בנפוליאון כנושא הדגל של
האמנציפציה בגרמניה.
כאשר היהודים הגרמנים בחרו שמות משפחה, חלקם רצו להביע את תודתם לנפוליאון על ידי בחירת שם המשפחה “Schöntheil” (שונטהייל) שהוא תרגום לגרמנית של “בונפרטה”. אגדות בנושא
פעילותו של נפוליאון החלו לצוץ בקהילות היהודים.
המאבק הבינלאומי לאחר תקופת נפוליאון, בין בריטניה, צרפת
ורוסיה, שכל אחת רצתה להגדיל את השפעתה באזור המזרח התיכון, ולדחוק את רגלי
יריבותיה, הגיע אף לארץ ישראל. הגברת ההתעניינות הבינלאומית בארץ התבטאה
בייסוד מושבות סחר וקונסוליות (הקונסוליה הבריטית נפתחה בשנת 1838
והמעצמות האחרות באו בעקבותיה), כמו גם מוסדות דת וצדקה.
קונסוליות אלו הרחיבו את שטחי פעולתן, ונגסו בסמכות השלטון העות’מאני
המרכזי, תוך שהן פורשות את חסותן על קהילות מיעוטים כקהילה היהודית.
 
פרק 51: מוחמד עלי ואברהים פאשה 1805– 1848



מוחמד עלי באשא היה המשנה־לסולטאן העות’מאני במצרים, ונחשב למייסד מצרים המודרנית.
הוא נולד בקוואלה (Kavala) באימפריה העות’מאנית (נמצאת היום בצפון יוון) בשנת 1769. משפחתו הייתה מוסלמית ממוצא אלבני.
הוא מונה לגובה המסים של קוואלה ובעקבות הצלחתו בתפקיד
הועלה בדרגה וצורף לכוח העות’מאני שנשלח למצרים כדי להילחם בשארית הצבא
הצרפתי.
הכוח העות’מאני הגיע למצרים בשנת 1801. החל מאבק, שנמשך עד 1805, בין הכוח העות’מאני והממלוכים ששלטו במצרים על השליטה במצרים.
מוחמד עלי זכה בתמיכת פוליטיקאים במצרים ובשנת 1805
קיבל פירמאן מהסולטאן העות’מאני, סלים השלישי, שמינה אותו למושל, “ואלי”, (שליט איילט) של מצרים.
בהמשך מונה ל“ח’דיו”23 של מצרים.
מטרתו של מוחמד עלי הייתה להקים מדינה חזקה בסגנון
אירופאי. לשם כך, היה עליו לארגן מחדש את החברה המצרית, לייעל את הכלכלה,
להכשיר ביורוקרטיה מקצועית ולבנות צבא מודרני. הוא התחיל ברפורמות רבות
שמטרתן מודרניזציה של מצרים. כחלק מהרפורמות הוא הקים צבא שהתבסס על גיוס
חובה של האיכרים. בגלל חובת הגיוס לצבא והמיסוי הגבוה, הייתה בריחת איכרים
בהיקף גדול־ חלק מהפלאחים הללו הגיעו לארץ ישראל.
על חצי האי ערב, השתלטו בית סעוד שם הקימו את “האמירות
של דיריה” שהייתה המדינה הסעודית הראשונה. הסולטאן העות’מאני מוסטפא
הרביעי (ששלט כשנה מ־ 1807 עד 1808) ביקש ממוחמד עלי לצאת למסע צבאי נגד בית סעוד. רק ב־
1811 היה הצבא של עלי מוכן לצאת לקרב בשם הסולטאן־ מהמוט השני שעלה אחרי מוסטפא הרביעי ב־ 1808. מוחמד עלי שלח את שני בניו למלחמה.
במסגרת השתלטותו של מוחמד עלי על מצרים הזמין ב־
1.3.1811 מנהיגים ממלוכים למצודת קהיר בתואנה כי הוא מקיים
מסיבת פרידה מבנו, טוסון פאשה, שעמד לצאת בראש הכוח הצבאי לחצי האי
ערב. אנשי מוחמד עלי הרגו את כל המנהיגים הממלוכים, כ־ 600 במספר, וגירשו את ראש הממלוכים איברהים ביי.
בחצי האי ערב, צבאו של מוחמד עלי, בראשות בנו השני, איברהים פאשה, נחל הצלחה. הם כבשו מחדש את הערים מכה (1812) ואל־מדינה (1813) מידי ה־ והבים של בית סעוד.
בשנת 1820 מוחמד עלי שלח לסודאן צבא של 5,000 חיילים בפיקודו של בנו השלישי,
איסמאעיל. הצבא המצרי התגבר על התנגדותם של השבטים המקומיים וכבש את
השטח.
ב־ 25.3.1821 הארכיהגמון
האורתודוקסי של פטרס ביוון פתח במרד נגד הסולטאן מהמוט השני־ מרד שהפך
למלחמת העצמאות היוונית. התקוממויות מתואמות תוכננו ברחבי יוון כולל
במקדוניה, כרתים וקפריסין. הסולטאן היה מופתע והיוונים שחררו את הפלפונז
ואזורים נוספים. העות’מאנים התאוששו והגיבו באלימות, בין היתר במה שנודע
כ“טבח כיוס” בו נרצחו 42,000 מתושבי האי כיוס. מעשיהם גררו תמיכה אירופאית ביוונים.
מוחמד עלי שוב נקרא לעזרת הסולטאן. מהמוט השני ביקש ממוחמד
עלי עזרה בדיכוי המרד, ובתמורה הבטיח לו את כרתים וזכויות בסוריה. מוחמד
אירגן כוח צבאי שנשלח בפיקודו של אברהים פאשה. אברהים הצליח להשיג שליטה
באיים האגאיים אך ב“קרב נאווארינו” שנערך ב־ 20.10.1827 מול ציי המלחמה של בריטניה, צרפת ורוסיה־ נחל מפלה ורוב הצי
המצרי הוטבע. הטורקים נדחפו עד הדנובה.
ללא תמיכת הצי לא הייתה לכוח הצבאי אפשרות לחימה ואברהים
הסיג את הכוחות חזרה למצרים. קרב זה נחשב לאחד המהלכים המכריעים במלחמה,
ולבסוף נחתמה “אמנת קונסטנטינופול” ביולי 1832 אשר בה נאלצו העות’מאנים להכיר בעצמאות יוון.
החל מ־ 1828 החלה תקופה של החלשות האימפריה העות’מאנית, עד סופה הרשמי בשנת 1918.
כפיצוי על אבדן הצי וכתמורה על הסיוע, עלי ביקש ממהמוט השני את סוריה וארץ ישראל.
במקביל, בשנת 1830, בא הסוף לשלטון העות’מאני באלג’ריה, אחרי שלטון של 313 שנה, והצרפתים השתלטו עליה.
האנגלים והפרוסים הקימו בישופות בירושלים. הפרוטסטנטים קיבלו לפני כן זכויות מהמצרים.
עד 1831 הקים מוחמד עלי צי חדש,
גייס ואימן צבא חדש ושלח את בנו, איברהים פאשה, להוביל את צבא היבשה לכיבוש
ארץ ישראל וסוריה בתמיכת הצי, ובכך פתח את המלחמה המצרית־עות’מאנית
הראשונה.
עלי הצדיק את הפלישה לארץ ישראל בכך שהיא הובטחה לו ע""י
הסולטאן כתמורה על עזרתו מול היוונים ולכן כיבוש ארץ ישראל הוא מימוש
זכותו. בנוסף, “ואלי” עכו־ עבדאללה פאשה, לווה ממנו סכום כסף משמעותי
והתחמק מלהחזיר את ההלוואה, ואף לא הסכים להחזיר למצרים את אלפי הפלאחים
שנמלטו בגלל גיוס החובה.
כיבוש ארץ ישראל נועד ליצור חיץ בעל עומק אסטרטגי כהגנה
מפני הצבא העות’מאני ובמקביל לאפשר למוחמד עלי לגבות מסים מתושבי הארץ
ולנצל את אוצרות הטבע שלה. ארץ ישראל וסוריה היו גם יעד מסחרי, כשוק לרכישת
סחורות מצריות וכמקור למצרכים נדרשים (ובעיקר עץ שנועד לבנייה וחיזוק הצי
המצרי).
מוחמד עלי הכין את המסע על ידי כך שתרם כסף למבנים על הר
הבית, שלח שליחים שהבטיחו למנהיגי הקהילות כי מצבם יוטב תחת שלטונו, וכינס
קונסולים של המעצמות באלכסנדריה, שם הבטיח להם כי תחת שלטונו מצבם של נתיני
המעצמות יהיה טוב יותר. ב־ 29.10.1831 החל מסעו של מוחמד עלי לארץ ישראל וסוריה. אברהים פאשה עלה בראש צבא של בין 30
ל־ 40 אלף חיילים על ארץ ישראל וכבש ללא קרב את עזה, רמלה, חיפה וירושלים.
כשיצא אברהים פאשה למסע כיבוש נמל יפו הקים מפקדה צבאית על
הרכס שמדרום לעיר העתיקה ותכנן להפוך את יפו לעיר נמל מרכזית. אברהים הביא
לארץ חיילים משוחררים ממצרים והושיב אותם בשכונות מסביב לחומות. לשכונות
האלה קראו “סכנות” (לדוגמא ""סכנת א־טורקי) ומכאן צמח המושג “שכונה”. הוא
הכניע את צבאו של עבדאללה פאשה, כבש את יפו, והמשיך צפונה. על עכו הוטל
מצור אכזרי שנמשך כ־ 7 חודשים והיא נכנעה בסוף מאי 1832. משם המשיך אברהים לדמשק וכבש גם אותה.
צבאו של מוחמד עלי, בראשות אברהים, המשיך במסעו לכיוון
צפון. הצבא המצרי התקרב לאיסטנבול, והגיע עד למרחק של כמה ימי הליכה ממנה.
התערבות רוסית הובילה למשא ומתן שהסתיים בהסכם בשנת 1833, לפיו מוחמד עלי השאיר תחת שלטונו את סוריה וארץ ישראל.
הארץ הייתה תחת שלטון מצרי, אשר השליט חוק וסדר. השלטון המצרי בארץ נמשך עשר שנים.
אברהים פאשה הפך לשליט סוריה וארץ ישראל. כיבוש הארץ בידי
אברהים הביא לשינוי דמוגרפי מהותי. אברהים הביא עמו עשרות אלפי מצרים,
ביניהם גם פלאחים, לשם ביצוע עבודות שונות ועל מנת לקבץ סביבו נאמני שלטון.
מצרים אלו התיישבו בכפרים ובערים, בייחוד בשפלת החוף שהייתה למעשה ריקה,
לדוגמה ביישוב ערב־אוּפּי בוואדי חוורה (עמק חפר) והיישוב ערב־דמארה באזור
חדרה.
הם הקימו שכונות מצריות אחדות ביפו וכפרים בסביבתה, כגון
פג’ה, סומייל, ג’לג’וליה, אמלבס (פתח תקווה), וקוביבה (כפר גבירול). תושבי
קטרה (גדרה) באו בתקופה זו מלוב.
בוואדי ערה ודרומית לו, התיישבו מאות משפחות של מהגרים
מצריים בכפרים עארה, ערערה, כפר קרע, כפר קאסם, טייבה, קלנסואה, אום אל
פאחם ואחרים. מאות אחדות של מהגרים ממצרים התיישבו בחיפה.
אברהים התייחס באהדה לאוכלוסייה היהודית והנוצרית בארץ.
הוא היה מיודד עם הנפח הירושלמי הידוע אליהו שלמה זלמן
בסאן24, ואישר לאברהם שלמה זלמן צורף25, להקים את בית כנסת
החורבה.
בתחילה היה אברהים פאשה פופולרי מאוד בקרב התושבים. האהדה
שקיבל דעכה בעקבות הציווי על המוסלמים לאסוף את הנשק מתושבי ארץ ישראל,
שלילת הזכויות של נכבדיהם, ודרישה מהם לגייס לצבאו אחד מכל חמישה
צעירים.
הגזרות והמיסוי הכבד שגזר על התושבים המוסלמים בהוראת
אביו, כמו גם עידוד עות’מאני מבחוץ וסיוע של האימפריה הבריטית, גרמו לתסיסה
גוברת והולכת והביאו, בסופו של דבר, בשנת 1834 לפרוץ “מרד הפלאחים” בארץ ישראל (הרחבה בסעיף 63 מרד הפלאחים
1834).
ההתקוממות פרצה במקומות רבים בארץ והמורדים הצליחו להשתלט
תחילה על שטחים ניכרים בארץ. אברהים שלח אזהרה חמורה למוסלמים לבל יפגעו
בקודשיהם של הנוצרים והיהודים. המורדים צרו על מצודת ירושלים והתחוללו
מהומות קשות במשך שישה ימים.
הנוצרים התחבאו במנזרים והיהודים בבתי הכנסת אולם רבים מהם נרצחו26 בידי המורדים המוסלמים. אברהים חזר
לירושלים, עלה למסגד אל־אקצא והכריז על חנינה כללית, אולם המורדים סירבו
להיכנע. בעקבות כך אברהים נלחם בהם והביס אותם בעזרת צבאו של אביו.
הרב צבי הירש קלישר ראה בכיבוש ארץ ישראל ע""י מוחמד עלי הזדמנות להשגת הארץ בשביל היהודים. בשנת 1836 הוא פנה לר' אשר־אנשיל רוטשילד בבקשה לרכוש את הארץ ולכל
הפחות את ירושלים או את הר הבית.
ב־ 1837, היה רעש אדמה בצפת ובטבריה, ואלפים נהרגו. בשנת 1839 היה רעש אדמה נוסף בצפת, ו־ 40 אלף איש נהרגו.
בשנת 1839 חידש הסולטאן מהמוט השני
את הלחימה, ופקד על פלישה לסוריה. הוא הובס ע""י אברהים פאשה אך נפטר בטרם
הגיעה הידיעה על תבוסתו. את מהמוט השני ירש בנו אבדילמג’יט הראשון. הוא
נאלץ להתמודד עם שובם של הכוחות ממצרים שהגיעו לסביבות קונסטנטינופול, בעוד
שהצי העות’מאני, שהיה בדרכו לאלכסנדריה, ערק לצד המצרי. הכוח הפולש של
אברהים פאשה נעצר רק בשל התערבות אירופית בינלאומית.
ב־ 1840, בשלהי שלטונו של אברהים פאשה בסוריה התחוללה “עלילת הדם של דמשק”.
ככלל היה יחסו של אברהים פאשה ליהודי סוריה טוב והם ציפו
כי יושיע אותם מן הרדיפות שהיו מנת חלקם קודם לכן. בניגוד לייחס הסובלני של
השלטון המצרי ליהודים, מנהיגי הנוצרים היוונים, הארמנים והקתולים שבארץ
־ישראל ובסוריה, היו “אויבים קשים ליהודים אפילו יותר מאשר המוסלמים”.
בעלילת הדם של דמשק היה מעורב הקונסול הצרפתי. הקונסול שכנע את פאשה לחקור
בעינויים את יהודי דמשק, ואף היה מעורב אישית בעינויים אלה.
באותו זמן התערבו בעלילת הדם של דמשק הקונסולים של בריטניה
ואוסטריה לטובת היהודים, (תומכי הסולטאן העות’מאני). התערבותו של הקונסול
הבריטי נבעה גם מתוך אידאולוגיה פרוטסטנטית־מיסיונרית, ואולם בעיקר נבעה
התערבותם של שני קונסולים אלו מתוך התחרות בהשפעה הצרפתית הגדולה
בסוריה.
בסופו של דבר הביאה התערבות זו, לסילוק השלטון המצרי מסוריה: ב־ 1841 צבא בנות הברית הכריח את מוחמד עלי
לוותר, בין היתר, על השלטון בסוריה, ארץ ישראל וכרתים, ולסגת מארץ ישראל,
מה שהביא את סוף השלטון המצרי בארץ. מוחמד עלי ואברהים פאשה נסוגו גם
מסוריה. חלקים מלבנון, סוריה וארץ ישראל חזרו לשלטון העות’מאני.
מוחמד עלי נאלץ לוותר על כסאו ביולי 1848 בשל תשישות נפש וסניליות, ונפטר באוגוסט בשנה שלאחר מכן,
בן 80 במותו. הוא היה בשלטון במשך 43 שנים מ־ 1805 עד 1848.
שלטונו הועבר לבנו, אברהים פאשה, אך בנוב' 1848, כ־ 17 שבועות לאחר עלייתו לשלטון, נפטר ממחלה.
את מקומו תפס נכדו של מוחמד עלי, בנו של טוסון פאשה־
עבאס חלמי הראשון, שהיה שליט חלש וביטל רבים מחידושי סבו. תחת שלטונו
התגברה השפעתה של אירופה על מצרים.



 
פרק 52: היהודים בארץ ישראל וברחבי האימפריה העות’מאנית



סביב שנת 1500 מספר היהודים
האשכנזים בעולם היה כחצי מיליון ומספר היהודים הספרדים כפול. יהודי אשכנז
חיו במערב אירופה ובמרכזה, בגרמניה, צרפת וסביבותיה.
היהודים גורשו ממדינת הכנסייה, פרט לרומא, אחרי עלייתו של האפיפיור פיוס החמישי בשנת 1566. לעומת זאת, ב־ 1567 בפראג שבצ’כיה, היהודים קיבלו היתר להתיישב. כמו כן, בתחילת המאה ה־ 16, הרשו ההולנדים
למרנוס שהשתקעו בהולנד לחיות שוב כיהודים. בתקופה זו הנוצרים בנו בארץ
כנסיות ומנזרים.
האימפריה העות’מאנית חלשה על מרבית המזרח התיכון, צפון
אפריקה, הקווקז ודרום־מזרח אירופה, וברחביה היה מספר רב של קהילות יהודיות
שונות ומגוונות לאורך למעלה מ־ 500 שנות קיומה של האימפריה.
לאחר כיבוש קונסטנטינופול ע""י הסולטאן מהמט השני בשנת 1453, החליט הסולטאן ליישב את קונסטנטינופול מחדש והעביר אליה אלפי יהודים, בעיקר ממרכז יוון ומקדוניה.
עם התרחבות המדינה העות’מאנית, וכיבוש הסהר הפורה וצפון
אפריקה, נכנסו תחת שלטונה קהילות יהודיות גדולות ועתיקות שהתגוררו באזורים
אלה.
לאחר גירוש ספרד ב־ 1492 וגירוש פורטוגל ב־ 1497, ביאזיט השני, בנו של מהמט השני,
שיכן את המגורשים בממלכתו. המגורשים התיישבו כמעט בכל ערי האימפריה
העות’מאנית (כולל ארץ ישראל). בייחוד התפרסמו קהילות היהודים של הערים
איסטנבול (“קושטאנדינא” בפי היהודים, או בקיצור ‘קושטא’), סלוניקי, אדירנה
(אדריאנופול), והחל מהמאה ה־ 17 גם איזמיר. בארבעת הערים הללו התגוררו יותר ממחצית יהודי האימפריה.
באימפריה העות’מאנית היו גם קהילות של יהודים שאינם ממוצא
ספרדי, אלו הן קהילות היהודים שישבו מאז ומתמיד באזור שכבשה האימפריה
העות’מאנית.
חלקי הקהילות השונות:
הרומניוטים־יהודים מאסיה הקטנה ומהבלקן.
המוסתערבים־יהודים ממצרים, מסוריה ומארץ ישראל. כונו
“מוסתערבים”, משום שדמו באורחות חייהם לשכניהם הערבים. יהודים אלו לא היו
מצאצאי מגורשי ספרד אלא תמיד ישבו בארצות המזרח.
הכורדים־היהודים שישבו באזור כורדיסטן עוד מימי קדם ודיברו ארמית.
המוגרבים־יהודים מצפון אפריקה כונו “היהודים המוגרבים”
או “היהודים המערביים” (“מגרב” פירושו מערב, וזהו הכינוי בערבית לצפון
אפריקה להבדיל מארצות המזרח). קהילה של יהודים ממוצא צפון אפריקאי הייתה
קיימת גם בארץ ישראל, והייתה נפרדת מהקהילה הספרדית. רבים מהמוגרבים היו
במוצאם ממגורשי ספרד. למעט מקבוצות קטנות של דוברי “חכיתיה” (ניב לאדינו של
צפון אפריקה), הקהילה דיברה ערבית־ יהודית מגרבית, ולא לאדינו.
החלוקה בין הקהילות השונות הייתה קיימת בעיקר בשנותיה
הראשונות של האימפריה. חלק מן המהגרים היהודים לתחומי האימפריה שמרו על
ייחודם התרבותי ועל מעמד משפטי נפרד. לאורך השנים התמעטו ההבדלים בין
הקהילות הספרדיות לקהילות המקומיות ובכל מקום נוצרה תרבות יהודית המאפיינת
את המקום, כאשר ידה של התרבות היהודית־ספרדית על העליונה בשל יוקרתה
התרבותית, וכיוון שרוב היהודים באימפריה היו מצאצאי מגורשי ספרד.
הקהילות הבולטות במפת הקהילות העות’מאניות הן: קהיר, דמשק,
חאלב, בגדאד ובצרה במחוזות הערביים. בצפון אפריקה: אלג’יר, תוניס,
וטריפולי. במחוזות האירופאיים (“רומלי”): סופיה, פלובדיב, בלגראד, סקופיה,
סרייבו ויהדות יאשי.
מגורשי ספרד התמחו במלאכות רבות שעדיין לא היו באימפריה העות’מאנית ותרמו לשיגשוגה של האימפריה.
פרנסתם של היהודים ברחבי האימפריה העות’מאנית הייתה
מגוונת: מסחר, אספקת מזון ונשק לצבא העות’מאני, תעשיית העורות והבגדים,
מלאכות הקשורות בים (פועלי נמל, סבלים) ועוד. מגורשי ספרד ופורטוגל הביאו
איתם לאימפריה העות’מאנית פיתוחים חדשים.
היהודים הורשו לנוע באופן חופשי, להתיישב בכל מקום
באימפריה, ולרכוש נדל""ן. היהודים הוכרו כעדה דתית, נהנו מאוטונומיה בתחומי
הדת, המשפט והחברה. יהודים אף הגיעו לעמדות מפתח בחצרות הסולטאנים, לדוגמה
רופאי חצר של הסולטאנים.
הגילדות חדרו לאימפריה העות’מאנית במאות ה־ 15 וה־ 16, והיהודים היו מאוגדנים
במגוון גילדות מעורבות: קצבים, צורפים, עובדי ניקיון במפעלי הצורפות ויצרני
פנינים. במאה ה־ 18 גברה התלות של הגילדות היהודיות
בממסד הרבני: הן נעשו יותר מעורבות בקהילות, בנו בתי כנסת, מוסדות קהילה
וצדקה, לראשיהן היה מעמד מכובד, והגילדות כונו “האיסנאפ’יס”. המקצועות
העיקריים של הגילדות היהודיות: צביעת אריגים, ניקור צמר, הכנת כפתורים
ומכירת בדים שונים. בצפת, לדוגמה, הייתה תעשיית צמר משגשגת, ויצוא רב
לאירופה.
שקיעתה של האימפריה העות’מאנית החלה באמצע המאה ה־ 16, בסוף תקופת הסולטאן סלים השני (1574) ומעמד היהודים התדרדר. התערערות הביטחון של היהודים הביא
לשריפות בתי מגורים ועסקים של יהודים והרג רב של יהודים ע""י
היניצ’רים.
הסולטאן מוראט הרביעי (שלט מ־ 1623 עד 1640) החמיר עם היהודים יותר מכל שאר
הסולטאנים שהיו, ובעקבות כך היגרו יהודים רבים למחוזות הספר של האימפריה,
לערים בפנים המדינה ואל מחוץ לגבולות האימפריה.
לאחר עלילת הדם הראשונה שהתפרסמה באימפריה העות’מאנית, הסולטאן סולימאן השני (1687־ 1691) הוציא פירמאן שהגן על כל יהודי האימפריה מעלילות דם. למרות
זאת, רבו מקרי הרצח של היהודים, ובדרך כלל נמנעו השלטונות מלהעניש את
הרוצחים.
כלפי היהודים הופעלו “חוקי עומר”, שאותם ניסח הח’ליף
האומיי עומר השני (שמטרתם הייתה לרומם את המוסלמים ולהשפיל את בני החסות)
בשנות שלטונו 717־ 720.
היהודים חויבו לשלם מס גולגולת־ “ג’יזיה”, חויבו בביגוד שונה ובאי הבלטת
דתם.
כמו חוקים רבים, גם חוקי עומר לא הופעלו במלואם והסולטאנים
העות’מאנים העלימו עין מהרבה חוקים אחרים־ לא כמו שליטים אחרים בארצות
האיסלמיות שמחוץ לאימפריה העות’מאנית.
באמצע שנות השישים של המאה ה־ 17 פשטה השבתאות בקהילות האימפריה, והמרכזים הראשיים של תנועה
משיחית זו היו באיסטנבול, אדריאנופול, איזמיר וסלוניקי.
במאה ה־ 18 החמיר מצבם של היהודים באימפריה העות’מאנית.
דלדול הקהילות המשיך במאה ה־ 18 וגם בתחילת המאה ה־ 19. עלילות, מסים,
מעשי שוד, הרג ועושק היו שגרתיים בחיי היהודים של אותה התקופה. משפחות
יהודיות רבות הוגלו או הוצאו להורג ע""י השלטונות.
מהעשור הרביעי של המאה ה־ 19, חלו
שינויים משמעותיים מאוד בחייהם ובמעמדם הפוליטי של היהודים, כאשר התמנה
ב־ 1835/6 ע“י הסולטאן מהמוט השני, רבי אברהם
הלוי ל”חכם באשי"" (הרב הראשי). החכם באשי היה שווה־מעמד לפטריאכים היווני
והארמני, היה אחראי על גביית מס הגולגולת והענשת היהודים, והיה ראש בית
הדין הרבני. החכם באשי זכה לכבוד גם מצד אנשי הממשל העות’מאני.
באמצע המאה ה־ 19 שופרו היחסים בין
היהודים ליוונים ולארמנים, ויהודים יכלו להגיע שוב לעמדות מפתח בכירות.
לדוגמה, יחזקאל גבאי שמונה לנשיא בית הדין הפלילי של טורקיה, ויהודים
מונו ונבחרו גם לפרלמנט הטורקי.
במחצית השנייה של המאה ה־ 19, פרצו כ־ 40 עלילות דם ברחבי האימפריה. למרות זאת,
השלטונות העות’מאנים הגנו על היהודים, בעיקר בזכות התערבותו של משה
מונטיפיורי־ בשנת 1840, כשנודע למונטיפיורי על
עלילת הדם של דמשק, פעל בהצלחה לביטולה, ביחד עם משפחת רוטשילד. מונטיפיורי
אף קיבל מהסולטאן העות’מאני אבדילמג’יט הראשון פירמאן להגנה על
היהודים.
בסוף המאה ה־ 19 נטשה רוב
האוכלוסייה היהודית שבאימפריה העות’מאנית את קהילותיה היהודיות, ונשאר מספר
מצומצם של יהודים, בעיקר בערי המסחר הגדולות. סבורים שבימיה האחרונים של
האימפריה היו בה 375,000 יהודים (כולל בשטחי ארץ ישראל).
אישים רבים הטביעו את חותמם על קורותיה של היהדות
העות’מאנית. ניתן לזהות ביניהם כמה קבוצות בולטות. הראשונה היא המקורבים
לשלטון־ רופאים, מתורגמנים, בנקאים, סוחרים גדולים, שהגיעו לגדולה במסגרת
שירותים אישיים שהעניקו לאנשי השלטון העות’מאני. קבוצה נוספת היא יהודים
שמעמדם בא להם מכוח קשריהם עם מדינות זרות ומכוח החסות שאלה פרסו עליהם. על
הקבוצה השלישית נמנו המנהיגים הרוחניים של הקהילות־ תלמידי חכמים ורבנים
(“חכמים”), רבים מהם בנים לשושלות רבנים ידועות. לאחר מיסוד משרות החכם
באשי, התחרו עליהן בניהם של אותן משפחות. היו גם אישים בולטים שניתן לשייכם
ליותר מקבוצה אחת.
קבוצה נוספת הופיעה לאחר הרפורמות המשפטיות במדינה
העות’מאנית (הטנזימאט) ונמנו עליה אותם יהודים שניצלו את הסרת המגבלות
החוקיות על היהודים והשכילו לטפס במדרג העות’מאני, אם בשורות הצבא ואם
בשירות המדינה.



יהודי ארץ ישראל תחת השלטון העות’מאני, 1516– 1917



ראשית השלטון העות’מאני בארץ ישראל החל עם כיבושה מידי הממלוכים, ע""י הסולטאן סלים הראשון. בשנת 1517 נכבש כל המזרח התיכון על ידי הטורקים העות’מאנים.
לאחר כיבושה במהלך המלחמה הממלוכית־עות’מאנית, חולקה הארץ
לחמישה תתי־מחוזות (מגידו, צפת, שכם, ירושלים ועזה), שנכללו בתוך איילט
דמשק. בתקופה מוקדמת זו הצליח השלטון בתצורה הזו לשמור על מנהל תקין ועל
הביטחון.
כל עוד היה השלטון העות’מאני המרכזי חזק, היו תושבי ארץ
ישראל בטוחים בגופם וברכושם, ונתונים למָרוּת שאכפה את החוק. אך ימים אלו
לא ארכו. כתוצאה מהיחלשות השלטון המרכזי, נוצר מעמד של מושלים מקומיים,
שהקשר שלהם אל השלטון המרכזי היה רופף, והם שלטו בכוח הזרוע, לעיתים בכוחם
של חיילים זרים שהובאו מכל קצות האימפריה.
השלטון המרכזי הרשמי בצפון ארץ ישראל היה ממוקם בדמשק, כאשר מושל דמשק היה האחראי בפני כס הסולטאן בקונסטנטינופול.
עם זאת, סכסוכים בין אפנדים מקומיים היו מעלים מדי פעם
אמיר מקומי, ששלט תוך כפיפות מסוימת לשלטון המרכזי, עד שהיה נופל בידי שליט
חזק ממנו. כזה היה לדוגמה השליט הדרוזי פח’ר א־דין השני (פח’ר א־דין
אל־מעני השני 1572־ 1635), שהקים בתחילת המאה ה־ 17 ממלכה שהשתרעה מחאלב בצפון
ועד גבול מצרים בדרום, עד שהופל בידי מורט הרביעי בקרב ליד חאצביא. לפני
מפלתו, פח’ר א־דין העניק את פסגת התבור והשטח שסביב מערת הבשורה בנצרת
לפרנציסקנים לאות הערכה לבית מדיצ’י שאירח אותו בגלותו בפירנצה ב־
1613 כשנמלט מהסולטאן העות’מאני. בבוא העת הקימו הפרנציסקנים במערת הבשורה את כנסיית ההשתנות.
היישוב היהודי (“היישוב הישן”) זכה לפריחה מסוימת במאה ה־ 16, עם עליית חלק ממגורשי ספרד. ב־ 1538 חודשה הסמכת הרבנים בארץ, וב־ 1540 נחנך “בית הכנסת אברהם אבינו” בחברון. עולים ופליטים מספרד באו
לארץ, בעיקר לצפת. בתקופה זו צפת הייתה מרכז ללימוד הקבלה. מאוחר יותר המצב
הכללי השתנה לרעה ויהודים רבים עזבו את צפת. ב־ 1577 הופיע דפוס עברי בצפת.
בתקופת התדרדרותה של האימפריה העות’מאנית בסוף המאה ה־ 16, עמים וקבוצות שונות ברחבי האימפריה נטו
למרידות־ שדוכאו ביד קשה אך במחיר גבוה לשלטון המרכזי. בארץ ישראל וסביבתה
פעלו כך אמירי הדרוזים ששלטו בהר הלבנון, בבקעת הלבנון ובגליל.
במאה ה־ 17 האימפריה סבלה מחוסר
יכולת לשלוט בצורה ריכוזית בכל המחוזות. ארץ ישראל נשלטה בפועל ע""י שושלות
של שלוש משפחות:

רדואן־אבי השושלת היה עבד של הסולטאן סולימאן המפואר.
המשפחה משלה באזור עזה, ונחשבה למשפחה המכובדת והחזקה ביותר בכל
הארץ.
טרבאי־המשפחה בעלת שורשים בדואים הובילה את גיסותיו של
הסולטאן סלים הראשון כמורי דרך בעת כיבושו את ארץ ישראל. המשפחה משלה
מ־ לג’ון על מרבית צפון הארץ.
פרוח’־אבי השושלת היה עבד צ’רקסי של אחד מבני רדואן.
הוא קיבל ממנו את תפקיד מפקד המשטרה (סובאשי) במחוז ירושלים והפך למושל
המחוז בפועל.




שלוש המשפחות אומנם העלו מסים לסולטאן וקיבלו באופן רשמי
את מרותו, אך למעשה שלטו בעצמן ברחבי הארץ. הן קיימו ביניהן קשרי נישואין
ומסחר ענפים שהפכו אותן למשפחה אחת מורחבת השולטת בארץ בעצמה.
הייתה זו הפעם הראשונה מאז ימי בית שני שמקומיים (הדורות
הבאים של כל משפחה כבר היו מקומיים) שלטו בארץ בפועל. בעיתות מצוקה היה
שטחן של המשפחות מתכווץ, אך שיתוף הפעולה המלא ביניהן אפשר להן להמשיך
ולשרוד. השיתוף הכלכלי אפשר להן לשלם את המסים הגבוהים לעות’מאנים והשיתוף
הצבאי אפשר להן להחזיק מעמד מול אויבים חיצוניים ופנימיים.
המשפחות זכו לקבל את התואר “אמיר אל־חאג'”־ האחראי על
הובלת שיירות החאג' מדמשק למכה. בזמן שאחת המשפחות הייתה מובילה את השיירה
היו האחרות מקבלות ממנה את סמכויות השליטה באזור שלה. דבר זה מדגיש את
שיתוף הפעולה ואת האמון שנתנו המשפחות זו בזו.
באמצע המאה ה־ 17 התחזק השלטון
המרכזי באיסטנבול והוא החל לשלוח מושלים מטעמו לנהל את הארץ. במשך קרוב
ל־ 20 שנה התחולל מאבק סמוי וגלוי בין המשפחות לנציבים הטורקים ולבסוף, סביב 1666 איבדו שלוש המשפחות את השלטון.
הסכם קרלוביץ ב־ 1699 מסמן את
תחילת סופה של השליטה העות’מאנית בדרום־מזרח אירופה, ואת הפיכתו של בית
הבסבורג לכוח הדומיננטי באזור. הסולטאן מוסטפא השני (1695־ 1703) ויועציו (או כפי שנקראה ההנהגה
הטורקית: “השער הנשגב”) ויתרו לממלכות ונציה, אוסטריה ופולין על טריטוריות
נכבדות באירופה.
ערב חתימת ההסכם תבעה האימפריה הרוסית, עמדות וזכויות
במזרח אירופה, ברחבי האימפריה העות’מאנית ובמקומות הקדושים בארץ ישראל.
רוסיה לא קיבלה דבר, אך תביעות אלו המשיכו להיות על סדר יומה, כאשר תקפה את
האימפריה העות’מאנית שוב, במחצית השנייה של המאה ה־ 18. ב־ 1770, הצי הרוסי חדר לים התיכון, והגיע אל החופים הצפוניים של ארץ ישראל.
במאה ה־ 18 הייתה ארץ ישראל מחולקת
לשני אזורים, אשר כל אחד מהם השתייך למחוז (איילט) אחר של האימפריה
העות’מאנית. הגליל ועמק יזרעאל השתייכו לאיילט צידון ושאר הארץ הייתה כפופה
לאיילט סוריה המכונה גם איילט דמשק. בראש כל מחוז עמד מושל (ואלי) שתוארו
פאשה, שמונה על ידי השלטון המרכזי מדי שנה. עיקר תפקידו היה לאסוף את מסי
התושבים ולהעבירם לסולטאן בקונסטנטינופול. יתרת הכספים שנאספו נשארו
ברשותו. מאחר שנבחר לשנה בלבד ולא ידע אם יבחר לשנה נוספת, דאג בעיקר לגבות
מסים רבים ככל האפשר, על מנת להגדיל את רווחיו האישיים. רווחת התושבים
ושיפור חייהם ואף שמירה על הקיים נראו בעיני נושאי משרה זו כבזבוז זמן, מרץ
והשקעות.
שלטונם של הפחוות היה בעיקרו בערים ובסביבתן, ובאזורים
המרוחקים יותר שלטו ראשי שבטים בדואים גדולים, שרכשו את מעמדם הרשמי
מהפחוות. אחד מאותם ראשי השבטים היה דאהר אל־עומר.
דאהר אל־עומר (1689־
1775) הוא מקימה של חיפה החדשה, ביצר ערים רבות ביניהן עכו.
היהודים בגליל באותה תקופה היו מעטים ובלתי מאורגנים. את
מצבם החמיר מצבן של הקהילות היהודיות בגולה שאך החלו במסע ההתאוששות
מהחורבן שהמיטו עליהן פרעות ת“ח
ות”ט27
ומשבר השבתאות,
והן התקשו להשיב לקדמותה את קרן כספי
החלוקה שעליה נסמך היישוב
היהודי בארץ ישראל.
דאהר החליט לקרב אליו את הקהילה היהודית ולעודד עליית יהודים לארץ ישראל. בשנת 1738 נודע לדאהר כי הרב
חיים אבולעפיה רוצה לעלות ארצה מאיזמיר, והזמין אותו לחדש את היישוב
היהודי בטבריה. טבריה הייתה בעבר בירת הגליל ומושבה האחרון של הסהנדרין.
בימי הביניים עמדה שוממה אך בשנת 1565 נבנתה מחדש
ע""י דון יוסף נשיא ודונה גרציה. כמאה שנה היה בה יישוב יהודי תוסס, אך
במלחמות התקופתיות נהרסה שוב. בשנת 1740 כשהגיע הרב
אבולעפיה מאיזמיר בראש משלחת של עשרות אנשים, קיבל אותו דאהר אל־עומר
בכבוד. בעיר נבנה בית כנסת מפואר, שנקרא “עץ החיים”. רבי חיים אבולעפיה
ותלמידיו חידשו את בית הכנסת העתיק בשפרעם.
חידוש היישוב העברי בטבריה עשה רושם רב בגולה, ורבים ראו
בכך סימן לגאולה קרובה. גם הרב אבולעפיה עצמו האמין שחידוש היישוב היהודי
בגליל הוא פתח לימות המשיח
ולגאולת העם היהודי כולו. ככל הנראה הייתה זו אחת הסיבות להתגברות העלייה
לארץ ישראל בתקופתו.
עקב שיקומן של טבריה, חיפה, עכו וערים נוספות ע""י דאהר אל־עומר היישוב הישן בגליל פרח.
ב־ 1.1.1837 התחולל “הרעש
הגדול”. רעידת אדמה הרסה את כל השכונה היהודית בצפת וגרמה למותם של
כ־ 2,000 איש. מיד לאחר הרעש פרצה בעיר מגפה וכעבור שנה ב־ 1838 פרעו דרוזים ומוסלמים מצפת ומן הכפרים סביבה ביהודי העיר.
המכות שניחתו על יושביה היהודים של צפת, אם על ידי שכניהם
הערבים או על ידי המגפות והרעש, הביאו להידלדלות היישוב והעיר התרוקנה כמעט
לגמרי מיהודיה. אחרי כל האסונות האלה נשארו בצפת כ־1,500 יהודים בלבד.
כחלק מרפורמת הטנזימאט,
נחקק “חוק הווילאיטיים” ב־1864. שמה של “איילט סוריה” שונה ל“וילאייט סוריה” או
“וילאייט דמשק”, והיא כללה את סנג’ק חורן, סנג’ק אל־כרך, סנג’ק דמשק וסנג’ק
ירושלים. ב־ 1887 נותק סנג’ק ירושלים והיה כפוף
ישירות לשער העליון. המחוז השני ששלט בארץ היה “וילאייט ביירות”, אשר כללה
באותן השנים, מלבד לבנון גם את צפון ארץ ישראל, סנג’ק שכם, סנג’ק עכו
וסנג’ק ביירות. הסנג’קים העות’מאנים חופפים כמעט לגבולות ארץ ישראל
המנדטורית: סנג’ק עכו וסנג’ק שכם־ שניהם כפופים לווילאייט ביירות, וסנג’ק
ירושלים וסנג’ק עזה־ שניהם מאוגדים וכפופים ישירות לשלטון המרכזי (“השער
הנשגב”) באיסטנבול.



התערבות מעצמות אירופה ומסע הקיסר וילהלם השני בארץ ישראל



ההפסקה היחידה בשלטון העות’מאני בארץ הייתה בשנים 1831־ 1840 כאשר מוחמד עלי מרד
בשלטון העות’מאני בתמיכת הצרפתים וכבש את ארץ ישראל. עד כיבוש זה, היה לרוב
היישוב היהודי והנתין היהודי נחות ביותר.
בעזרת בריטניה, רוסיה ואוסטרו־הונגריה, החזירו לעצמם
העות’מאנים את השלטון בארץ ישראל מידי מוחמד עלי, ובתמורה לסיוע נאלצו
לחתום על “הסכמי הקפיטולציות”28, אשר פגעו
בריבונותם. ההסכמה לחתום על הסכמים אלו, שהיו פגיעה מהותית בסמכות
האימפריאלית של העות’מאנים, היו ביטוי לחולשתה ההולכת והגוברת של האימפריה
מול מעצמות אירופה.
עד אמצע המאה ה־ 18 לא זכתה ארץ
ישראל למעמד מיוחד, בין השאר בגלל התמקדות האימפריה העות’מאנית בשטחים
אחרים בבלקן, אך ממחצית המאה ה־ 18 ובהתחזקות הדרגתית אל אמצע המאה ה־ 19, עלה מעמדה של ארץ
ישראל בעקבות אובדן טריטוריות הבלקן וההתעניינות המחודשת של אירופה במתרחש
בארץ ישראל.
המעצמות האירופיות החלו להתבסס בארץ ישראל בשנת
1799 בעקבות מסעו של נפוליאון בארץ (שעורר עניין בעולם
הנוצרי). אחרי הכיבוש המצרי נפתחו שערי הארץ לפעילות זרים. לפעילות הענפה
הזו הייתה השפעה רבה על תהליך בניית הארץ: התושבים היהודים זכו לחסות בהתאם
להסכמי הקפיטולציות אשר באו לידי ביטוי בשיפור ביטחונם הפיזי והבריאותי.
בנוסף לכך המעצמות הקימו שירותים ציבוריים ברמה נאותה בתחומי החינוך,
התעבורה, התקשורת והבריאות.
להתעניינות העולמית בארץ ישראל תרמו תנועת ההגירה העולמית
והתנועה הציונית, השתכללות אמצעי התעבורה, ובכלל זה כריית תעלת סואץ שהחלה
ב־ 1859 והסתיימה כעבור 10 שנים, ב־ 1869.
המקור לכוחן של המעצמות היו הסכמי הקפיטולציות. מדינות
אירופה אף ביקשו להחיל את משטר הקפיטולציות בקרב אוכלוסיות במזרח התיכון
שאינן מוסלמיות. כך ביקשה רוסיה להחיל את הקפיטולציות על כלל
היוונים־אורתודוקסים במזרח התיכון. צרפת ביקשה התייחסות דומה לגבי הנוצרים
הקתולים ואילו אנגליה ביקשה לעשות כך עם היהודים והדרוזים.
בסוף המאה ה־ 19 ותחילת המאה ה־ 20 היו יתרונות רבים למקבלי החסות בזכות
הקפיטולציות, כולל פטור ממסי האימפריה העות’מאנית. בכך התאפשרה הקמת מערכות
שירותים ציבוריים מקבילים לאלו שסיפקה האימפריה, כולל בתי חולים, בתי ספר,
סלילת דרכים, מסילות ברזל ושירותי דואר.
פעילות המעצמות גברה לקראת סוף המאה ה־ 19 מתוך הנחה שהאימפריה העות’מאנית עומדת להתמוטט.
צרפת הייתה הראשונה שחתמה על הסכם שיאפשר לה לפעול בארץ ישראל. בשנת 1535 נחתם הסכם הקפיטולציות בין
פרנסואה הראשון לסולימאן המפואר. צרפת הייתה בעלת בריתם של העות’מאנים
במלחמותיהם בים התיכון. הצרפתים חיזקו את מעמדם בתור מגיני הנוצרים הקתולים
ובשנת 1878 ביקשו לאשרר את תפקידה בארץ הקודש
ב“קונגרס ברלין” (כינוס המעצמות החשובות שנערך בעקבות המלחמה
העות’מאנית־רוסית של 1877־ 1878). התערבות צרפת במשטר המקומי באה לידי ביטוי באמצעות גופים שכבר
פעלו בארץ הקודש, כדוגמת “משמורת ארץ הקודש” שמשנת 1339 הופקדה ע""י האפיפיור בנדיקטוס ה־ 12 על שמירת המקומות
הקדושים. לאחר מלחמת קרים29, מעמדה של צרפת התבסס במקומות הקדושים בירושלים.
בנוסף, לפטריאכיה הלטינית (הרשות הממונה על העדה הנוצרית
המסונפת לכנסייה הקתולית) הייתה גם סמכות דתית עליונה וגם שליטה אזרחית על
קהילות אזרחיה בירושלים ובארץ. כך הצליחה צרפת לקבל את החסות על הנתינים
הקתולים ורכשה לעצמה יתרון כלכלי, דתי ומוניטין. סמוך למלחמת העולם הראשונה
היא זכתה למעמד מוכר בתור היורשת של ארץ ישראל. כמו כן, צרפת בנתה בירושלים
מבנים שונים במתחם הצרפתי בירושלים30.
בעקבות המלחמה העות’מאנית־רוסית של 1768־ 1774, חתמה האימפריה העות’מאנית על
הסכם “קוצ’וק קאינרג’ה” עם האימפריה הרוסית, לפיו בין השאר, ניתנה לצי האי
קרים עצמאות מן השלטון העות’מאני. בנוסף רוסיה הוכרה ע""י הסולטאן כנותנת
חסות לבני הדת היוונית־אורתודוקסית בתחומי האימפריה. מאבקי כוח בין רוסיה
כבעלת חסות על האורתודוקסים, וצרפת כמגן הקתולים על השליטה במקומות הקדושים
לנצרות בארץ ישראל, היו העילה למאורעות שהובילו למלחמת קרים
(1853־ 1856).
מספרם של הצליינים הרוסים שעלו לארץ הקודש היה גדול ממספר
צלייני כל שאר הארצות. זיקה דתית מיוחדת הפגינו בני רוסיה “הקדושה”. הצלחתם
של הרוסים הוגבלה בשל פעילות המיסיונרים הפרוטסטנטים. גם הכנסייה הנוצרית
אורתודוקסית חששה שתהיה לבת חסות רוסית. ערב מלחמת העולם הראשונה נחלשו
סיכוי רוסיה להשפיע על גורל ארץ ישראל.
אנגליה הייתה הראשונה שהקימה קונסוליה בירושלים ופעולתה
התרכזה בניסיונות להמיר את דתם של היהודים. המיסיון האנגלי פעל בירושלים
ובערים אחרות: בחברון נבנה בית חולים ובשכם נטל המיסיון תחת חסותו את
השומרונים. השיא של המעורבות הבריטית היה בברית שנכרתה עם ההסתדרות הציונית
העולמית והצהרת בלפור בימי מלחמת העולם הראשונה, אשר בסופו של דבר הביאה
לבריטניה את המנדט על ארץ ישראל.
האימפריה האוסטרו־הונגרית נטלה חלק בהחזרת השילטון
העות’מאני לארץ אך לא הצליחה להכנס ולהשפיע על החיים בארץ. פעילותה הרבה
הייתה במתן חסות ליהודים בירושלים שעלו ארצה מהונגריה. אחדים משירותיה
לציבור נחשבו למעולים כמו הדואר, הספנות והאכסניה בירושלים.
איטליה הצטרפה לפעילות המדינות האחרות בתקופה מאוחרת יחסית (תחילת המאה ה־ 20) עם תחילת בנייתו של בית החולים
האיטלקי בירושלים, בית החולים האיטלקי בחיפה ובית החולים האיטלקי
בנצרת.
בעקבות “קונגרס וינה”, בו תיווכה גרמניה בין רוסיה לבין
אוסטריה היא החליטה לא ליטול חלק בפעילות בארץ הקודש. המתיישבים הגרמנים
בארץ, הטמפלרים זכו רק לתמיכה צוננת במושבותיהם. רק בעקבות ביקור וילהלם
השני ב־ 1898 הורחבה הפעילות הגרמנית בארץ. כך
הוקמו בירושליים כנסיית הגואל, הדורמציון ואכסניית אוגוסטה ויקטוריה.
גרמניה השלימה עם אחריותה של צרפת על המאמינים בארץ.
בתקופה זו, של התגברות התערבות המעצמות בארץ, הגיעו אליה מבקרים ממלכתיים רבים: ב־ 1862 אדוארד השביעי שהיה לימים מלך בריטניה, 1869 פרנץ יוזף הראשון קיסר אוסטרו־הונגריה, 1888 הנסיך סרגיי אלכסנדרוביץ', והקיסר וילהלם השני.
בחודשים אוקטובר־ נובמבר של שנת 1898 ערך הקיסר הגרמני וילהלם השני מסע לארץ ישראל. מסע זה היה
נקודת ציון בולטת בתולדות ארץ ישראל בתקופה העות’מאנית ובתולדות הציונות.
במהלך המסע, ביקר הקיסר בערים: קונסטנטינופול, חיפה, יפו, ירושלים וביירות,
כולן תחת השלטון העות’מאני. וילהלם השני ביקש לחזק את יציבותו של השלטון
העות’מאני, שנחלש בעקבות “המשבר בבלקן” בשנים 1877־ 1878, לתמוך במעמדה של הנצרות, ובמיוחד
של הכנסייה הפרוטסטנטית, וכן לעודד את המתיישבים הנוצרים והיהודים בארץ
ישראל. מטרתו המוצהרת של המסע הייתה חנוכתה של “כנסיית הגואל” בעיר העתיקה
של ירושלים. וילהלם ראה במסעו עלייה לרגל ובו עצמו עולה לרגל המגשים את
שאיפותיהם של אביו וסבו.
לרגל המסע שקלו אנשי השלטון העות’מאני לפתוח פתח רחב בחומת
העיר, בשל ציפיותיהם לגידול בנפח התעבורה בעיר. על כך השיב הקיסר “יש למנוע
זאת, אני מקווה שמעשה ברברי זה לא ייעשה”. בכל זאת, נפתח פתח בחומה בסמוך
לשער יפו. ההכנות בארץ בכלל ובירושלים בפרט היו נרחבות ועמדו בסימן חידוש
וניקיון בממימדים שהארץ לא ידעה כמותם במשך כל תקופת השלטון העות’מאני עד
אותה עת.
הובאו מרכבות חדשות וסוסים מקושטא, הוכשרה הדרך בין חיפה
ליפו למעבר מרכבות סוסים באמצעות גישור ארבעה מעברי מים, ונמתח קו טלגרף
מירושלים אל יריחו, כדי לשמור על קשר רציף עם אירופה (אך הקיסר לא הגיע
ליריחו, בגלל החום הכבד, והקו נותר ללא שימוש).
בנוסף הורחבו דרכים בירושלים על הר ציון, הר הזיתים ובדרך
לבית לחם, תוך הריסת בתים במקרה הצורך. רחובות העיר נוקו, ופקידי עיריית
ירושלים (“הרשות”) אכפו על תושבי השכונות לנקות בעצמם תילי אשפה שהצטברו
במשך עשרות שנים, ולגדר חצרות ופרצות. גם על הר הבית עצמו נערכו שיפוצים
ונפתחו פתחי תאורה מיוחדים בכיפת הסלע. מערכות אספקת המים לירושלים שופרו
ושופצו לקראת הביקור, דבר שלא נעשה במאות השנים שקדמו לביקור. נמתח קו
טלגרף הישר אל אוהלו של הקיסר, שהוקם במחנה מגודר בשדה ברחוב הנביאים. בני
הקהילה הפרוטסטנטית בירושלים שקדו על סיום ההכנות לבניין כנסיית הגואל,
שאותה היה עתיד לחנוך הקיסר בעת ביקורו, והעבודות נמשכו כמעט כל שעות
היממה.
לקראת הטקס החגיגי בירושלים, התאמנו זמן רב תלמידי “בית
הספר למל”, בית היתומים האשכנזי ובני בית תלמוד התורה “דורש ציון” בביצוע
שירים גרמניים על מנת שהקיסר יבין את שירתם. אולם, בהנהגת היישוב פרץ ויכוח
על השפה בה יש לשיר.
לכן, יצאה משלחת מיוחדת כדי לשאול את הקיסר באיזו שפה הוא
מעדיף שהתלמידים ישירו־ תשובתו הייתה חד משמעית “ברור שאני מעדיף בעברית”,
וכך, התלמידים שרו שיר עברי לפי מנגינת ההמנון הגרמני.
ביקורו בארץ ישראל החל בעיר חיפה. הקיסר ירד במזח שנבנה
למענו בסמוך למושבה הגרמנית והתקיים טקס רב משתתפים. לאחר מכן נלקחו הקיסר
ופמלייתו למרומי הכרמל לתצפית על המושבה. במקום התצפית, על אדמות שנרכשו
ע“י הטמפלרים כחלק משכונת “כרמלהיים”, נבנה אובליסק, ותושבי המושבה ציינו
במקום זה מידי שנה את ה”קייזרפסט"" (“פסטיבל הקיסר”).
מחיפה עבר וילהלם במרכבה לאורך השרון לכיוון יפו, על
הגשרים המיוחדים שנבנו לכבודו על נחל מערות, נחל דליה (דיפלה) ובשפך נחל
תנינים, אשר קיימים עד היום.
מיפו, יצאה שיירת המרכבות לכיוון ירושלים, ועצרה לביקור קצר בבית הספר החקלאי היהודי הראשון שהוקם בשנת 1970־ “מקווה ישראל”. שם גם נפגש הקיסר בפעם השנייה פגישה קצרה עם
הרצל (הפגישה הראשונה התקיימה בקונסטנטינופול). התצלום המפורסם ביותר
מביקור הקיסר בארץ ישראל הוא תצלום פגישתו עם הרצל במקווה ישראל.
מי שהתבקש לצלם את האירוע היה דוד וולפסון שלא היה צלם
במקצועו, ושהתרגש מגודל המעמד ולכן לא הצליח לקלוט בתמונה אחת גם את הקיסר
וגם את הרצל. בתמונה רואים את הקיסר יושב על סוס לבן ומביט לעבר קצה רגלו
של הרצל. הרצל עצמו לא נמצא בתמונה, ולכן הוחלט להשתמש בטכניקת פוטומונטאז'
כך שהרצל הוסף לתמונה המחודשת.
ביקורו של הקיסר בירושלים נמשך שבוע, ויועד במיוחד לטקס
חנוכת כנסיית הגואל הלותרנית־פרוטסטנטית. הביקורים נערכו בצניעות יחסית
מצידו של הקיסר, ללא פמלייה גדולה ושומרי ראש, על גבי סוס או מרכבה קלה
ופתוחה.
בערב הגעתו, הודלקו כל הפנסים לאורך הדרך אשר מחוץ לעיר, ומאות פנסים בתוך העיר.
ביום הראשון בירושלים נסע הקיסר לבית לחם כדי לחנוך את בית
היתומים הגרמני שם. לאחר מכן, עלו הקיסר ורעייתו, אוגוסטה ויקטוריה, להר
הזיתים לתפילה בגן כנסיית העלייה הרוסית, התפילה הוקדשה לאוגוסטה ויקטוריה,
ובמעמד זה גם הובטח לה שייבנה בסמוך “בית החולים אוגוסטה ויקטוריה” על שמה
(בית החולים נחנך ב־ 1910).
ביום השני נחנכה כנסיית הגואל ברוב עם ובטקס דתי. בלילה
נערכה במחנה הקיסר חגיגה שבה נורו לשמי הלילה של ירושלים זיקוקין די נור
ונכבדים מכל הדתות עוטרו באותות כבוד של האימפריה (בהם הראשון לציון הרב
יעקב שאול אלשיר, הרופא משה וולך, עזריאל זליג הויזדורף, וראש
העיר יאסין אל־ח’אלידי).
היום השלישי תוכנן במקור לביקור ביריחו, אך בשל החום הכבד
נערכו במקום זאת ביקורים של הקיסר ורעייתו, ביחד ובנפרד, במוסדות חינוך ודת
גרמניים. הקיסר ביקר בבית היתומים שנלר לבנים, ורעייתו ב“טליתא קומי”, מוסד
שנועד לנערות.
אוגוסטה ויקטוריה ביקרה גם בבית החולים לילדים “מריאנשטיפט” ובבית ספר לנערות.
המאורע החשוב מנקודת מבט ציונית, היה ראיון קצר נוסף של
הרצל אצל הקיסר במחנהו בירושלים. לדברי הרצל: “קבלת פנים קצרה זו תשמר לנצח
נצחים בדברי ימי היהודים ולא מן הנמנע הוא שתהיינה לה גם תוצאות היסטוריות.
אולם מה מבדחים הם פרטי כל המאורע” כוונתו הייתה לסידורי הטקס הפרוסיים
שננקטו ולמשכו הקצר של המעמד, שנמשך פחות מרבע שעה, חלקו הקראה של הרצל מן
הכתוב בנוגע לתועלת הכלכלית שניתן להפיק מארץ ישראל, למשל הפקת חשמל בנהר
הירדן, ובסופו מציין הרצל תשובה סתמית של הקיסר שארכה “חמישה או שישה
רגעים”, לגביה מציין הרצל ביומנו ש“איך מילא את חמשת או ששת הרגעים של
תשובתו לא אזכור עוד”. הראיון הסתיים בהושטת ידו של הקיסר להרצל ללחיצת
ידיים.
ביקור הקיסר נחשב לאחד האירועים המרכזיים בתולדות ארץ ישראל בסוף המאה ה־ 19, ומוזכר בהרחבה בכתבים של
התקופה. בהקשר זה ביקור הקיסר נתן חיזוק להתיישבות הגרמנית בארץ ישראל,
שהתבטאה בהקמת כנסיות, מוסדות ציבור ומושבות טמפלריות.
לביקור היו השפעות ארכיטקטוניות בירושלים בהקשר לבנייתם של
כנסיית הגואל, הקמת כנסיית דורמציון, שאדמתה ניתנה כמתנה לקיסר מאת הסולטאן
במהלך הביקור, הקמת מתחם אוגוסטה ויקטוריה על פי בקשת רעיית הקיסר, וכן
פריצת פתח בחומת העיר העתיקה בסמוך לשער יפו. השפעה נוספת על ירושלים הייתה
כי לראשונה הונהגה בה תאורה לילית ברחובות.
לביקור הקיסר הייתה משמעות חשובה בהקשר להתקרבות ביחסים
שבין האימפריה העות’מאנית לגרמניה. בעקבות מלחמת קרים, שבה ניצלה האימפריה
העות’מאנית מכיבוש על ידי רוסיה רק בזכות תמיכתן של אנגליה, צרפת וגרמניה,
נעשתה התלות הטורקית במעצמות אירופיות לגדולה. כך לדוגמה הצי הטורקי תוחזק
על ידי האנגלים והצרפתים, בעוד חילות היבשה נהנו מחניכה גרמנית. ואולם
התחושה השוררת הייתה שהיחס האנגלי והצרפתי כלפי האימפריה היה מעורב בתחושות
עליונות וזלזול, ולעומת זאת היחס הגרמני היה שוויוני יותר. ביקור הקיסר היה
גורם וסמל להתקרבות זאת, ובעקבותיו אף נפוצו שמועות על כך שהקיסר התאסלם
בחשאי. מאמצי ההתקרבות של הקיסר, שבאו לידי ביטוי במסע, נתנו פרי בעת מלחמת
העולם הראשונה, בעת שהאימפריה העות’מאנית החליטה להצטרף למלחמה לצִדה של
גרמניה.
בתיאורים רבים של כיבוש ירושלים בידי הבריטים, יש אזכור
למסע הקיסר לארץ ישראל בהקשר לטקס כיבוש ירושלים. בעוד שעבור הקיסר נפרץ
פתח בחומה, והוא נכנס לעיר העתיקה רכוב על סוסו, הגנרל אלנבי ירד מעל
סוסו עם הגעתו לשער יפו, ונכנס לירושלים באופן רגלי, כעולה רגל.
סופה של התקופה הוא בתבוסת האימפריה העות’מאנית במלחמת העולם הראשונה וכיבוש הארץ בידי כוחות האימפריה הבריטית בשנת
1917.



מילים ומושגים שהשתרשו בשפה העברית
400 שנות השלטון העות’מאני בארץ הותירו השפעה רבה על השפה
העברית עד ימינו. מונחים רבים בשפה הטורקית החדשה והערבית, שחלקם נוצרו או
השתמעו בעקבות השלטון העות’מאני, השתרשו מאז בשפה ובתרבות העברית, כמו
בתרבות הארצישראלית בכללה. נעשה שימוש במונחים אלו בספרות, באמנות
ובאדריכלות הארצישראלית והעברית לדורותיה, בהיסטוריוגרפיה הישראלית, בספרות
החוק והמשפט האזרחי והצבאי של מדינת ישראל.

אפנדי (effendi) – מקורה
מיוונית תיכונה “אדון”, “פטרון”, “תואר כבוד בביזנטיון”. המשמעות: תואר
כבוד לאדון שנלווה לשמותיהם של נסיכים, אנשי דת, פקידי ממשל וקציני צבא
ובכללי אנשים מלומדים. במקורות העבריים הארצישראליים תואר אשר הוסף
לשמו הפרטי של אדם מכובד, אמיד או נושא במשרה.
באב (bap)־ המקור ערבי.  המשמעות: שער, דלת.
בלד (belde)־ המשמעות: כפר,
עיר, קהילה, מקום. באלדי מקומי, בין השאר התואר צורף לשמות של זני
צמחים.
בקשיש (bahsis)־ מקורה מפרסית
“נדיבות”, “מתנה”, “מחילה”, “מענק”. המשמעות: תשר, דמי שירות, דמי
שתייה, טיפ. במובן מתנה, גמול. בהקשר הארצישראלי משמעו בדרך כלל שוחד
לשליטים העות’מאניים וכדבר נפוץ ושכיח.
ג’ורה־ מקורה מערבית “בור”, “גומה”. המשמעות: בור  איסוף שופכין, בור ספיגה.
דוגרי (dogru)־ המשמעות: מספר
מובנים קרובים: ישר (קו). ובהשאלה: ישר, הגון, אמיתי, נכון, מתאים,
הולם, ראוי, מדויק. נכון! (מילת הסכמה).
דרוויש (dervis)־ המשמעות:  נזיר ואיש דת, או מסדר איסלאמי.
ואדי (vadi)־ מקורה מערבית.
המשמעות: משמעה האחד ובשימוש הארצישראלי: עמק, נחל, קרקעית נהר. משמעה
השני: אופן, שיטה, סגנון, דרך, וגם נושא.
וזיר (vezir)־ מקורה מערבית.
המשמעות: שר בממשלה, בעל תפקיד רם בממשל העות’מאני, הנושא בתואר
פאשה.
וורקו (vergi)־ המשמעות: מס,  מס קרקעות, מס בשם זה נהג גם בתקופת המנדט.
חאן (han, kervansaray)־ מקורה
מפרסית “פונדק”, “אכסנייה”. המשמעות: פונדק, אכסנייה, בית מידות ששימש
למגורי ארעי לעוברים ושבים ובדרך כלל על אם הדרך. בקומה הראשונה, התנהל
מסחר, הסעדה ואף הרבצת הבהמות, ובשנייה התגוררו האורחים.
חווג’ה (hoca)־ מקורה מפרסית.  חכם דת מוסלמי. מורה. יועץ, אדם חכם העץ עצות.
חושה (havsa)־ מקורה מערבית.  המשמעות: מעון עשוי חימר וקש.
חושמה־ מקורה מהעברית החדשה. המשמעות: מילה שנתחדשה
ע“י אליעזר בן יהודה ע”י ר“ת: חוקה של משלת העם, בעקבות מהפכת הטורקים
הצעירים ושינוי שיטת הממשל באימפריה העות’מאנית ב־ 1908. ה”קונסטיטוציה"" בלשון המדיניות האירופית.
חמולה (hamule)־ מקורה מערבית.  המשמעות: בית אב, משפחה.
חמאם (hamam)־ המשמעות: בית  מרחץ.
חמסה־ מקורה מערבית. המשמעות: קישוט בצורת יד הנחשבת  לסגולה. כף ידה של פטמה בת מוחמד.
חפיר (hafr)־ מקורה מערבית.  המשמעות: חפירה.
חרם (harem)־ המשמעות: מקדש,  דבר קדוש. אישה נשואה.
טאבו (tapu)־ מקורה מיוונית  “פיסת אדמה”, “שטח קרקע קטן” ומלטינית topia “עבודת אדמה”. המשמעות: תעודת קניין בנכסי דלא־ניידי, כלולות
בה החובות והזכויות של המחזיק בה.
טורבן (tulbent)־ מקורה מפרסית
“פס”, “רצועה”, “חבל”, “מיתר”. שתי משמעויות: אריג כותנה קל ורך,
שקשריו עדינים ומרווחים או מוסלין, אריג כותנה עדין ודק. משמעות שניה־
כיסוי ראש מאריג זה.
טמבל (tembel)־ מקורה מפרסית.
המשמעות: עצלן. בעברית החדשה טמבל הוא טיפש. כובע טמבל הוא כינוי לכובע
תפור מבד אפור המשמש לעובדים וחיילים.
טריק (tarik)־ מקורה מערבית.  המשמעות: דרך.
טרסה (teras)־ מקורה מאיטלקית  וצרפתית שנגזרו מהמילה הלטינית terraceum,
“חצר”, “חלקת אדמה שטוחה סמוכה לבית”. מספר משמעויות: משטח קרקע נתמך
ע“י אבנים ובנוי ע”י חקלאים כמדרגה למגרון ההר כדי לנקז את המים אל
גידולי המדרגה ולעצור את סחף העפר. המשמעות השנייה־ רחבה,
מרפסת.
יוק ((yok־ המשמעות: אין,  לא.
כוחלה־ מקורה מערבית. המשמעות: הנחת חומר חיבור, כגון
טיט, בייצור הבנאים או מלט מוכן בין לבנים, משטחי חיפוי של קירות או
נדבכים. הרכבו וצבעו משפיעים על מראה הבניין.
מוכתר (muhtar)־ מקורה מערבית.
המשמעות: ריבוני, עצמאי. בשימוש שלטוני־ ראש כפר ומייצגו כלפי
השלטונות. אופי ותואר התפקיד אומץ גם ביישוב היהודי החדש בתקופות
העלייה הראשונה והשנייה, ושימש בו בדר""כ איש ביטחון, וגם בתקופת המנדט
הבריטי.
מופתי (muftu)־ מקורה מערבית.  המשמעות: חכם דת מוסלמי ופוסק הלכה על פי האיסלאם.
מכדריה־ המשמעות: שמירה על שדות מזרע. המונח היה  בשימוש ביישוב ואצל אנשי “השומר” בתקופת העלייה השנייה.
מועלם (muallim)־ מקורה  מערבית. המשמעות: מורה, מומחה.
נפוש, נפוס (nufus)־ מקורה
מערבית “רשומות”, “פרוטוקולים”, “זיכרון דברים”. המשמעות: אוכלוסייה.
בשימוש שלטוני ועממי שמה של תעודת מעבר, פספורט. תפקדה לעיתים כ“תעודת
זהות” כפי מובנה היום. המונח היה בשימוש ביישוב גם בראשית תקופת המנדט
הבריטי.
סראיה (saray)־ המשמעות: מילת  כינוי לבית הממשלה והמשטרה בערים, כגון בירושלים וביפו.
עמליה (emeliyat)־ מקורה
מערבית. המשמעות: פעולות, עבודות, מעשים. מובן הצבאי: מבצע או פעולה
צבאית. בארץ ישראל במלחמת העולם הראשונה כונו כך עבודות ציבוריות
שגויסו אליהן בכפייה אזרחים אל גדודים שאורגנו במתכונת צבאית.
פלאח (fellah)־ מקורה מערבית.
המשמעות: עובד אדמה, בדר""כ בהקשר הארצישראלי, בחקלאות שלחין. משמעויות
נוספות: איכר מצרי, שחור (אפריקאי), ערבי אפריקאי.
קאדי (kadi)־ מקורה מערבית.  המשמעות: דיין, שופט דתי באיסלאם.
קוצ’אן, קושאן (kocan)־
המשמעות: תעודה, אישור, היתר. תעודת בעלות על מקרקעין־ שטר קניין (בשפה
עממית).
קיוסק (kosk)־ מקורה מפרסית
“אחוזה”, “ארמון”. המשמעות: בית או ביתן מקושט, ע""פ רוב מעץ, הנתון בלב
גן גדול.
קישלה (kisla)־ המשמעות:
קסרקטין. מחנה חיילים. בהקשר הארצישראלי גם בית משטרה והכלא העירוני־
כמו הקישלה בעיר העתיקה בירושלים.
ראסיה־ המשמעות: אבן הראשה.
שבאב (sebibe)־ מקורה מערבית.
המשמעות: נוער, נעורים, עלומים, בחרות. נער, צעיר, בחור אמיץ לב.
צעירים, הדור הצעיר־ וכך משמעו בעברית הארצישראלית.
שוויה־ המשמעות: לאט.
טאבון (tabun)־ מקורה מערבית.
המשמעות: תנור הנבנה בשקע הנחפר באדמה או עשוי אבנים הדבוקות בחימר או
טיט. ממוקם בדרך כלל בחצר הבית.
תורג’מן (tercuman)־ המשמעות:  מתורגמן.
תרבוש (sarpus)־ מקורה מערבית.
המשמעות: כובע לבד בצבעים שונים, בהקשר העות’מאני והארצישראלי התרבוש
האדום היה לסמל ההתעתמנות וחובשיו בפרהסיה הכריזו למעשה על היותם
אזרחים עות’מאנים.




ירושלים בתקופה העות’מאנית
במהלך כל תקופת שלטון העות’מאנים בירושלים, אוכלוסיית העיר נעה בין כ־ 5,000 נפש בראשיתה, לכ־ 60,000
בסופה. הרכב האוכלוסייה השתנה: בראשית התקופה, המוסלמים היו הקבוצה הגדולה ביותר, ובסופה היהודים היוו את הרוב.



בשנת 1553/4 נערך מפקד רשמי בירושלים, על פיו היו בעיר 2,724 בתי אב ו־ 179 רווקים, מתוכם 324 בתי אב ו־ 13 רווקים יהודים. מדיווחים של נוסעים נוצרים במאה ה־ 16, עולה כי ליהודים בירושלים כבר היה בתקופה זו רחוב או רובע משלהם.
עם שקיעתה הממושכת של האימפריה העות’מאנית הדרדר מצבה של
ירושלים, וחלקים גדולים בתוך העיר העתיקה היו שוממים. העיר לא היוותה מרכז
מסחרי או מדיני של אזור נרחב וחשיבותה הייתה דתית בלבד. השלטון היה של
פחוות מקומיים שהנהיגו משטר של ניצול ולא העניקו ביטחון ושירותים עירוניים
נאותים לתושבי העיר.
מושל ירושלים שילם דמי חכירה לסולטאן וקיבל את כספו חזרה באמצעות מסים. כל עולה רגל שילם למושל תמורת כניסה למקומות הקדושים.
היהודים והנוצרים שילמו מס גולגולת מיוחד־ אות למעמדם
הנחות. הם לא הורשו לשאת נשק, נאלצו ללבוש בגדים בצבעים שונים ונאסר עליהם
לבנות ולשפץ בתי תפילה. את המסים הם שילמו דרך מוסדות הדת שלהם, לרוב על־פי
גובה הכנסתם בפועל. נוספו מסים לא רשמיים רבים שהכבידו על האוכלוסייה. בשל
קדושת העיר והעוני השורר בה היו משוחררים בני העיר מחלק מהמסים המוטלים על
כל נתיני האימפריה, כמו מס יחיד ומס רכוש. מס הייצוא היה נמוך ובמקומו שולם
מס כניסה בשערי העיר. כל ההנחות האלו חלו על ירושלים שבתוך החומות בלבד.
זהו גורם נוסף לעיכוב פיתוחה.
בשל גודלה הקטן, נטל המסים והמיעוט היחסי של ההזדמנויות
הכלכליות בה, לא נהנתה ירושלים מהגירה חיובית מהכפרים מסביב. במקרי חירום
אף ברחו המוסלמים והנזירים מירושלים החוצה, כיוון שבניגוד לעיר, בכפרים לא
נאכפה יד השלטון בצורה כה חזקה.
הכיבוש המצרי, בשנים 1831־
1840, הביא רווחה קלה ליהודים ולנוצרים: השלטון היה מסודר
יותר, והתיר זכויות בנייה ופולחן חופשיים יותר. הסדר לא איפשר להתחמק מעול
המסים שהלך והכביד ולכן פרצו האזרחים בארץ ישראל ובסוריה במרידות (בירושלים
ב־ 1834). בעזרת המעצמות האירופיות שבו העות’מאנים לשלוט בארץ.
לאחר 1840, הונהגו מספר שינויים
כחלק מהטנזימאט שנועדו ליעל את המשטר ולהרצות את המעצמות שעזרו להדוף את
המצרים. נחקקו תקנות בדבר שוויון לנתינים לא־מוסלמים והענקת מעמד מיוחד
לקונסולים שרבים מתושבי ירושלים הלא־ערבים חסו בצילם. מס הגולגולת המשפיל
הוחלף במס בדל (אי שירות בצבא).
הקונסוליה הבריטית בירושלים נפתחה ראשונה, כבר ב־ 1838/9. בצמוד לה הוקמה בשנת 1841 “כנסיית המשיח”31 של הכנסייה
האנגליקנית מול מגדל דוד ובה כתובות בשפה העברית (המטרה הייתה להביא להמרת
דת של היהודים, אולם פעילות זו זכתה להצלחה מועטה).
הבריטים עמדו על כך שלא ייערכו פרעות וביזה ביהודים
ובנוצרים, שנחשבו לידידי השלטון המצרי. לפי הודעת הקונסול הבריטי בשנה זו,
בארץ ישראל ישבו כ־ 9,690 יהודים.
ב־ 1842 נפתחה הקונסוליה של פרוסיה, ב־ 1843 נפתחו הקונסוליות של צרפת ושל ממלכת סרדיניה, ב־ 1844 נפתחה הקונסולה של ארצות הברית, ב־ 1849 נפתחה הקונסוליה של אוסטרו־הונגריה
ובשנות השישים נפתחה הקונסוליה של רוסיה, שהסתפקה עד אז בנציגות ביפו
בלבד.
במחצית הראשונה של המאה ה־ 19 נחתו
על הקהילה היהודית בצפת מספר מכות (רעידות אדמה, מגפות, ופרעות כחלק ממרד
הפלחים) והיא הצטמצמה מאוד. חלק מהקהילה ובפרט ה“פרושים” עברו לירושלים
והיו לקבוצה בולטת שם. כך גם חודשה הקהילה האשכנזית בעיר לאחר שהם גורשו
ממנה בעקבות חובות שלא שולמו לאחר מות רבי יהודה
החסיד בתחילת
המאה ה־ 18. ירושלים הפכה לעיר הגדולה בין ארבע ערי הקודש של אנשי היישוב הישן.
מ־ 1845 ואילך חל גידול ניכר במספר היהודים שהגיעו לירושלים מרוסיה.
שטח העיר בתוך החומות היה 850 דונם. העיר נחלקה לארבעה רבעים: מוסלמי, נוצרי, ארמני ויהודי.
השכונה המוגרבית הוגדרה לעיתים גם כרובע. הרבעים לא היו הומוגניים ונבדלו
בגודלם, ברמת האוכלוסייה ועוד.
ברבעים הגדולים הייתה חלוקה פנימית לפי כתות ותנאי השטח.
מערך הרחובות נשמר עוד מהתקופה הרומאית וכלל שני רחובות עיקריים מאונכים זה
לזה: ה“קארדו (מקסימוס)” מצפון לדרום וה“דקומנוס (מקסימוס)” ממזרח למערב
(נחל צולב) שחצו את העיר משער אחד לשני. מבנה זה היה אופייני לערים ולמחנות
צבאיים באימפריה הרומית.
בשל מיקומה של השכונה המוגרבית בין הכותל המערבי לרובע
היהודי התפתחו יחסים מתוחים בין היהודים למוגרבים. היהודים נאלצו לשלם
למוגרבים עבור הזכות להתפלל ברחבת הכותל המערבי.
במהלך השנים חלה פלישה של יהודים, שחיפשו את הקרבה לכותל,
לתוך שכונת המוגרבים, ופלישה של הנוצרים שחיפשו את הקרבה ל“וויה דולורוזה”
ללב הרובע המוסלמי.
חלק גדול מהשטח הירושלמי הבנוי הוקדש לווקף וכלל גם
מנזרים, מסגדים ומוסדות ציבור. ווקף הר הבית היה הגדול במוסדות ההקדש
וברשותו היו רוב בתי הרובע היהודי. אף על פי שתפקיד הווקף היה לדאוג
לתחזוקת הבתים, הדבר נכשל בירושלים ומצב התחזוקה היה גרוע. ברובע היהודי
הייתה הזנחה מכוונת שנועדה להקשות על היהודים את חייהם בעיר. עם זאת הווקף
השקיע הרבה במבני הציבור והתפילה בעיר.
הקהילה היהודית נחלקה לשני זרמים מרכזיים: ספרדים, שהיוו את הרוב בעיר במשך רוב התקופה, ואשכנזים, שהגיעו במאה ה־ 19, והפכו לרוב בסופה. הרישום העות’מאני מצביע על מספרים נמוכים
בהרבה של יהודים מהמשוער. ייתכן כי מרבית היהודים המהגרים העדיפו להיות
רשומים כנתינים זרים בקונסוליות מאשר ברישום הטורקי. לכן ייתכן שהיהודים
היו האוכלוסייה הגדולה בעיר במאה ה־ 19.
במשך רוב התקופה היו היהודים הספרדים מאורגנים באמצעות""
ועד פקידי קושטא“, גוף כלכלי בעיקרו שישב באיסטנבול, תמך כלכלית ביהודי
ירושלים וייצג אותם מול השלטון המרכזי. הגוף המקביל עבור האשכנזים נוסד רק
באמצע המאה ה־ 19 ונקרא” ועד הפקידים והאמרכלים"".
ב־ 1841 מונה החכם באשי של ירושלים. כעבור שנה, ב־ 1842, אוחדו תפקידי ה“חכם
באשי”, הרב הראשי לקושטא ונציגם הרשמי בפני השלטון הטורקי, עם תפקידי
“הראשון לציון”32, ששימש גם כמנהיג היהודי בארץ
ישראל. תפקיד זה הפך מאוחר יותר למשרת “הרב הראשי הספרדי של ארץ
ישראל”.
הראשון שנשא את שני התארים, “החכם באשי” וה“ראשון לציון” היה הרב חיים אברהם גאגין33 (אג""ן).
מרכז הרובע היהודי נקבע באזור בתי הכנסת הספרדים וסביבתם
הקרובה. נשלחו שלוחות לרובע המוסלמי הקרוב לכותל, אך מרכז הכובד לא השתנה.
הרובע היהודי התגבש במקומו המוכר היום כבר במאה ה־ 15, מפני שהיה אז שטח ריק ומרוחק ממקומות מקודשים לנצרות ולאיסלאם.
התרחבות הרובע בוצעה באמצעות יהודים עשירים שקנו חצרות של ערבים ושיקמו
אותן. בחצרות אלו השתכנו אשכנזים וכך נוצרה הפרדה מרחבית בין שני הזרמים
היהודיים. התחזוקה הנמוכה והזוהמה הן תוצאה של עוני התושבים, הזנחה של בעלי
הבתים המוסלמים והוואקפים והכבדת השלטון העוין. מספר פעולות נעשו על ידי
המוסלמים כדי להשפיל את היהודים כמו השארת בית מטבחיים בצמוד לבית
הכנסת.
באמצע המאה ה־ 19 נאלצו היהודים לשלם באמצעות הרב הראשי גם תשלומי־כופר שונים למוסלמים המקומיים:
300 לירות בשנה לנכבד שביתו סמוך לכותל המערבי תמורת הרשות להתפלל שם, 100 לירות בשנה לתושבי סילואן תמורת אי־חילול הקברים על הר הזיתים, 50 לירות בשנה לבדואים משבט תעמרה תמורת אי־פגיעה בקבר רחל, ו־ 10 לירות בשנה לשייח' אבו גוש כדי שלא יתנכל ליהודים בדרכם ליפו. על
אלה נוספו מגוון היטלים קטנים, ובהם: תשלום למוסלמי עבור השגחה על השחיטה
היהודית ומתנות של סוכר ודברים נוספים לראשי המוסלמים בחגיהם. באותה תקופה
עדיין הוחזקה המזבלה של העיר בתוך הרובע היהודי.
כלכלת העיר התבססה על תעשייה, מסחר (בעיקר פנים מחוזי ולתיירים) וכספי תרומות.
התעשייה החשובה ביותר הייתה של סבון ושמנים במספר בתי
חרושת. התעשייה השנייה בחשיבותה הייתה אריגה, מקצוע שעבר בירושה. בענף זה
ובסנדלרות עסקו בעיקר היהודים. לקוחותיהם היו בעיקר הפלחים והבדואים שבאו
לעיר בימי השוק. מרבית היהודים התקיימו בדוחק מכספי החלוקה.
בית הדפוס הראשון בירושלים היה של הארמנים שהקימו בית דפוס כבר בראשית שנות השלושים של המאה ה־ 19. בשנת 1841, הקים ישראל ב""ק (שקודם לכן הקים
דפוס בצפת) בית דפוס עברי, שהיה בית הדפוס העברי הראשון בהיסטוריה של
ירושלים. בשנת 1843 קיבל ישראל ב“ק ממשה
מונטיפיורי, שאיתו היה בקשר עוד בתקופת צפת, מכונת דפוס חדשה. מאחר שהיה
המדפיס היהודי היחיד בירושלים, החזיק ישראל ב”ק במונופול על הדפוס העברי
בעיר. בראשית שנות ה־ 60 של המאה השתנה המצב, עם
הקמתו של בית דפוס מתחרה ע“י יואל משה סלומון, מיכל הכהן, ויחיאל ברי""ל. השלושה גם הוציאו לאור בבית הדפוס שלהם עיתון בשם “הלבנון”.
ב־ 1863, החל ב”ק להוציא לאור ביחד עם חתנו ישראל דב פרומקין עיתון בשם “חבצלת”.
עקב הלשנה נסגר עיתונו (כמו גם עיתון “הלבנון”) בצו השלטון
העות’מאני, אך הופיע שוב כעבור מספר שנים והתקיים במשך יותר מארבעים
שנה.
ע""פ המפקד שערך משה מונטיפיורי בשנת 1839, מנתה האוכלוסייה היהודית בירושלים 3,007 נפש. בשנת 1895 דיווח אברהם משה לונץ שישנם 28,112 יהודים בעיר.
לקראת סוף המאה ה־ 19 חלו התפתחויות משמעותיות בתחבורה אל העיר.
ב־ 1869, בימי ראש העיר יוסף
אל־ח’אלידי, הסתיימה סלילתו של הכביש הראשון שהתאים לכרכרות וחיבר בין יפו
לירושלים. החל שירות דיליז’אנסים־ עגלות של כ־ 10 נוסעים.
ב־ 1892 נחנך קו הרכבת בין יפו
לירושלים שנבנה ע""י קבוצת משקיעים צרפתית בנהגתו של היזם הירושלמי יוסף
נבון ביי. הייתה זו מסילה של כ־ 87 קילומטר והיא
הונחה בתוואי נחל שורק. משך הנסיעה ברכבת ארך בין ארבע לשש שעות. הייתה זו
הרכבת ראשונה במזרח התיכון והיא קדמה למסילת הרכבת החיג’אזית.



אליעזר בן יהודה ראה בבניית הרכבת סמל לניצחון
הנאורות, ובפרט של תנועת ההשכלה היהודית על הקהילות המסורתיות ששלטו אז
בירושלים ושנאבקו במאמציו להחיות את הלשון העברית, להתחדשות הלאום העברי,
והיו נגד חידושים בכלל. בן יהודה חידש את המילה ‘רכבת’ כדי לתאר את הפלא
החדש שהגיע לעיר.
במהלך המאה ה־ 19 החלו שיפוצים
בעיר. המבנים הציבוריים הקיימים היום שוקמו ברובם בתקופה זו. הראשון
בחשיבותו הוא הר הבית הכולל את כיפת הסלע ומסגד אל־אקצא. השני בחשיבותו היא
כנסיית הקבר והשלישי הוא המנזר והכנסייה הארמנית. השיפוץ הגדול ביותר היה
באזור שער יפו. השינוי נבע מהגירת אוכלוסייה של יהודים אשכנזים, שהגדילו את
אוכלוסיית העיר ולבסוף הובילו את היציאה מהחומות.
עד אמצע המאה ה־ 19 השתרעה ירושלים
על השטח המתוחם בין חומות העיר העתיקה בלבד. היהודים בדרך כלל לא שהו מחוץ
לחומות העיר, אלא אם הלכו בחבורות קטנות אל קבר רחל או חברון. שהייה מחוץ
לחומות, בייחוד בשעת לילה, נחשבה מסוכנת ביותר בשל כנופיות שודדים שהפילו
אימתן על האזור. בשלהי התקופה העות’מאנית הגיעה הצפיפות בעיר שבין החומות
למימדים בלתי נסבלים, דבר שהשפיע על תנאי המחיה, התברואה והכלכלה של
העיר.
גורמים שונים, בהם מעצמות זרות וכנסיות שהיו זקוקים לשטחים עבור מפעליהם המתוכננים בירושלים, החלו במחצית המאה ה־ 19 לגלות התעניינות ברכישת קרקעות בשטחים הסובבים את העיר, בעיקר
ממערבה ומצפונה.
בין אלה היה הנדבן היהודי־אנגלי משה מונטיפיורי שבביקוריו
בעיר הוטרד ממצוקת הדיור של יהודי ירושלים בין חומות העיר העתיקה, מהיעדרם
של שרותי רווחה ובריאות הולמים, ומהיעדר אמצעי כלכלה שיאפשרו ליהודים
להשתחרר מן התלות בנדבות לקיומם.
ל“משכנות שאננים”, השכונה הראשונה שנבנתה מחוץ לחומות העיר העתיקה ב־ 1860, קדמו מספר מפעלים פרטיים שהוקמו בשנות החמישים של המאה ה־ 19. כמעט בו זמנית עם
משכנות שאננים החלו בהקמת “מגרש הרוסים” ו“בית היתומים של
שנלר”34. לאחר משכנות שאננים נבנו מחוץ לחומות
העיר העתיקה גם השכונות נחלת שבעה, מאה שערים, מחנה ישראל, מחנה יהודה
ואחרות.



 
פרק 53: הקמת בתי חולים בירושלים החל מהתקופה העות’מאנית



תנאי התברואה בעיר העתיקה היו קשים בגלל מספר סיבות: היעדר
תנאים לתיעול שפכים, אי סילוק האשפה מתחומי העיר, תנאי דיור ירודים, ומחסור
במים. שילוב תנאי התברואה הגרועים יחד עם המגורים הצפופים והתזונה הלקויה
הביאו להתפרצות מחלות ומגפות חוזרות, בעיקר מלריה, דיזנטריה וכולרה.
בעת התפרצות המגפות היו סוגרים חנויות, נזירים היו עוזבים את העיר והיה מוטל עליה סגר. הורגש מחסור בתרופות ובמוסדות רפואה.
הרופאים הראשונים שהגיעו לארץ ישראל הגיעו עם נפוליאון ב־ 1799. הם היו בדרך כלל נוסעים עוברי אורח מזדמנים. החל משנת 1825 נשלחו לארץ ישראל רופאים נוצרים מטעם המיסיון האנגלי.
עד למחצית המאה ה־ 19 לא היו בתי
חולים בירושלים. אופן ה“טיפול” בחולים עד אז היה מתן שירותי בריאות בסיסיים
ושינה לצד החולה בביתו.
בזה אחר זה הוקמו בתי חולים שתפקידם היה לרכז את החולים
במקום אחד, גם לצורך הרחקתם מסביבת מגוריהם שלא ידביקו את סובביהם, וגם
לצורך טיפול סיעודי. עדיין לא ניתן מענה רפואי טיפולי וההתמקדות הייתה
בעיקר בהלנת החולים, האכלתם וחיזוקם.
בתי החולים הופעלו בידי קבוצות שונות ולמען אוכלוסיות ייעודיות.



בתי החולים הראשונים שנפתחו בעיר העתיקה:
א. 1838־ הוקמה המרפאה של המיסיון האנגלי.
ב. 1843־ הוקמה מרפאת מונטיפיורי.
ג. 1844־ הוקם בית החולים החסידי־ספרדי.
ד. 1844־ הוקם בית החולים של המיסיון האנגלי.
ה. 1851־ הוקם בית החולים הגרמני.
ו. 1851־ הוקם בית החולים הצרפתי.
ז. 1854־ הוקם בית החולים מאיר רוטשילד.
ח. 1867־ הוקם בית חולים ביקור חולים.
ט. 1888־ הוקם בית החולים משגב לדך.
י. 1894־ הוקם ארגון “עזרת נשים”.
כחלק מתהליך היציאה מן החומות יצאו גם בתי החולים מהעיר
העתיקה, בעיקר לרחוב הנביאים שקיבל את כינויו באותה תקופה־ רחוב בית החולים:
יא. 1863־ בית החולים הראשון שנבנה מחוץ לחומות היה בית  החולים הרוסי ב“מגרש הרוסים”.
יב. 1872־ הוקם בית החולים מריאנשטיפט.
יג. 1882־ הוקם בית החולים סנט ג’ון.
יד. 1887־ הוקם בית החולים הנסן.
ז. 1888־ עבר בית החולים מאיר רוטשילד מהעיר העתיקה לרחוב  הנביאים.
טו. 1891־ הוקם בית החולים העירוני.
ה. 1892־ עבר בית החולים הגרמני מהעיר העתיקה לרח'  הנביאים פינת רח' שטראוס.
ו. 1896־ עבר בית החולים הצרפתי מהעיר העתיקה לרח' שבטי  ישראל 2.
י. 1896־ עבר בית החולים “עזרת נשים” מהעיר העתיקה לרחוב  יפו.
ד. 1897־ עבר בית החולים של המיסיון מהעיר העתיקה לרחוב  הנביאים 82.
טז. 1902־ הוקם בית החולים שערי צדק.
יז. 1910־ הוקם בית החולים אוגוסטה ויקטוריה.
יח. 1919־ הוקם בית החולים האיטלקי ברח' שבטי ישראל  29 פינת רח' נביאים 9.
ח. 1925־ עבר בית החולים “ביקור חולים” מהעיר העתיקה לרח'  הנביאים 74.
יט. 1938־ הוקם בית החולים הדסה הר הצופים.
כ. 1960־ הוקם בית החולים הדסה עין כרם.
ט. 1987־ נפתח מחדש בית החולים “משגב לדך” בשכונת  קטמון.



(בתי החולים סומנו באותיות לפי סדר הקמתם ומעברם אל מחוץ
לחומות. בהמשך, ההתייחסות לכל בית חולים תהיה בהתאם לאות שניתנה לו. כך
יקרה שהתייחסות לבית חולים לא תמיד תתאים לסדר הא’־ב'. ניתן להעזר ברשימות
מעלה בתור תוכן עניינים. הערות המחבר מתייחסות להיסטוריה של בית החולים
שעליו דובר, לעיתים עד ימינו).



א. המרפאה של המיסיון האנגלי:
המיסיונרים היו הראשונים שהעסיקו רופאים מודרניים בירושלים. ב־ 1825 הגיע ארצה ד""ר ג’ורג' דלטון (Dalton), רופא מטעם “החברה הלונדונית להפצת הנצרות
בקרב היהודים”, אך הוא נפטר ממחלה לפני שהספיק להתחיל לעבוד
בירושלים.
בשנת 1838 פתח הקונסול הבריטי
מרפאה בירושלים, בשולי הרובע היהודי, צמוד למתחם הפרוטסטנטי של כנסיית
המשיח ולמגדל דוד, ואליה נשלחה המשלחת הרפואית הקבועה הראשונה, ובראשה
ד""ר אלברט גרטשמן (Gerstman), והרוקח מלביל פטר ברגהיים (Bergheim), שניהם יהודים מומרים.
ב־ 1843 נשלח לירושלים ד""ר אדוארד מקגאון (McGowan) למרפאת המיסיון, ואיתו החל עידן הרפואה המודרנית בארץ ישראל.
משה מונטיפיורי שביקר מספר פעמים בירושלים הזדעדע מרמת
התחלואה הגבוהה ותנאי ההיגיינה והסניטציה הקשים, והחל ליזום הקמת בית חולים
בעיר וחיפש רופא יהודי מתאים.
מנגד, עמד “ארגון הפקידים והאמרכלים של אמסטרדם” שניהל את
איסוף וחלוקת כספי החלוקה. הארגון התנגד לכל מודרניזציה, מאחר שראה בה איום
חילוני על דרכי החיים המסורתיות. בכוחו הכלכלי כפה את עמדותיו על יהודי ארץ
ישראל.
במכתב אל “הראשון לציון” חיים אברהם גאגין, הביע מנהל
הארגון, צבי משה לעהרן, את דעתו נגד הקמת בית חולים יהודי, ונגד העסקת
רופא יהודי ה“עלול להחדיר מינות (נוצריות) וכפירה לירושלים”.
בשנת 1843, הגיעו לירושלים מגרמניה
הרופא היהודי ד""ר שמעון פרנקל ורעייתו מינה. משה מונטיפיורי שילם את
הוצאות הנסיעה, צייד את הרופא בבית־מרקחת ובמכשירים כירורגיים ומימן את
משכורתו. כן הבטיח לו את הגנתם של הקונסול האנגלי ושל הפחה הטורקי.



ב. מרפאת מונטיפיורי:
בהגיעו לרובע היהודי בירושלים, פתח ד“ר פרנקל מרפאה יהודית
ראשונה בצפון־מערב הרובע, שנקראה בפי התושבים “מרפאת מונטיפיורי”. המרפאה
שירתה את תושבי ירושלים כולם בלי הבדל דת ולאום. עם בואו של פרנקל לירושלים
הוכפל מספר רופאי העיר מ־ 1 ל־ 2. הרופא השני היה הרופא של המיסיון האנגלי, ד”ר אדווארד מקגוון.
המחלוקת האידאולוגית בין השניים לא הפריעה להם לשתף פעולה ולעבוד בצוותא
למען חולֵי־ירושלים.



ג. בית החולים של המיסיון האנגלי 35 :
ב־ 1844 “החברה הלונדונית להפצת הנצרות בקרב היהודים” (London Society for Promoting Christianity
Among the Jews) החליטה להפוך את המרפאה האנגלית לבית
חולים (שנקרא תחילה “בית החולים היהודי” ולאחר מכן “בית החולים של המיסיון
האנגלי”), שישמש חולים יהודים בלבד במטרה מוצהרת לנצרם.
פתיחתו הקרבה של “בית החולים של המיסיון האנגלי” עוררה
התנגדות עזה ביישוב הישן ואף גרמה להכרזה על חרם על כל מי שיעז להיכנס
אליו.
בעקבות כך, ארגון הפקידים והאמרכלים החליט לשתף פעולה עם משה מונטיפיורי להקמת בית חולים יהודי קטן ברובע היהודי.



ד. בית החולים החסידי־ספרדי:
בקרב העדה הספרדית התארגנה קבוצת תומכים בהקמת בית החולים היהודי. היא שכרה למטרה זו מבנה מרשים בן 3 קומות,
אחד הגדולים ברובע היהודי, ששימש בעבר בית חולים של הצבא המצרי, בעת שלטון
איברהים פאשה בארץ. הבניין שופץ במהירות, ובקיץ 1844, ימים ספורים לפני מועד פתיחתו הרשמי של “בית החולים של המיסיון
האנגלי”, נפתח “בית החולים החסידי־ספרדי בירושלים”. היה זה בית החולים
היהודי הראשון בירושלים ובארץ ישראל בכלל, ונוהל בידי ד""ר שמעון
פרנקל.
למרות החרם שהיישוב הישן הטיל על כל מי שהעז להכנס ל“בית
החולים של המיסיון האנגלי”, היו לא מעט יהודים שהעדיפו את הטיפול הרפואי של
בית החולים של המיסיון על פני הרפואה הפרימיטיבית שסופקה במוסדות רפואיים
אחרים בירושלים. בית החולים משך יהודים נזקקים ע""י אספקת מזון כשר, קביעת
מזוזות בדלתות, ובעיקר בהצעת שירות רפואי, תרופות, מזון וביגוד
חינם.
בית החולים החסידי־ספרדי נסגר לאחר ארבע שנות פעילות בלבד
בשל חוסר תקציב. לאחר סגירת בית החולים דיווח על כך העיתון היהודי בלונדון
ה־ “Jewish Chronicle” והסביר את סיבת הסגירה בכך שהתברר שהוא נחות לעומת בית החולים המיסיונרי.



ה. בית החולים הגרמני (בהמשך “הדסה זיו” 36 ואגף “זיו” ב“ביקור חולים”):
בשנת 1851 ייסד המסדר הגרמני של
האחיות הדיאקוניסוית בית חולים. “בית החולים הגרמני” או “בית החולים הגרמני
של האחיות הדיאקוניסיות” (Das deutsche Diakonissen־Krankenhaus) הוקם בתוך העיר העתיקה
בתוך מבנה קיים ששכן מול מצודת מגדל דוד וששימש לפני כן כביתו של הקונסול
הבריטי ויליאם טנר יאנג. בית החולים שימש גם כבית הארחה לתיירים־צליינים
פרוסיים חסרי אמצעים. ארבע הנזירות מהמסדר הקדישו את זמנן לטיפול ביתומים
ולצרכיהם של החולים. עם הקמתו קיבל בית החולים את חסותה של הקונסוליה
הגרמנית ששאפה לקחת תחת חסותה מפעלים גרמניים בירושלים.



ו. בית החולים הצרפתי:
באותה השנה, 1851, הוקם “בית החולים הצרפתי סן לואי”37 ביוזמת הפטריארכיה
הלטינית של ירושלים. הוא נקרא על שם לואי התשיעי מלך צרפת שהוביל שני
מסעות צלב (שביעי ושמיני) ואף נפל בשבי המוסלמים במצרים. המוסד שכן תחילה
בבניין קטן בין החומות, סמוך לשער יפו, בבניין הראשון של הפטריארכיה
הלטינית והופעל ע""י נזירות מהמסדר הצרפתי סן־ג’וזף (מסדר “האחיות סן ג’וזף
של ההתגלות” נוסד בשנת 1832 בצרפת ושם לו למטרה לשלוח אחיות לכל מקום בעולם בו תידרש פעולה רפואית וסיעודית).
בניית בית החולים מחוץ לחומות ברחוב שבטי ישראל החלה ב־ 1879, לאחר שהרוזן דה פיילא רכש את המגרש שליד מגרש הרוסים, והיא הסתיימה ב־ 1896.
כדי להבטיח את הכנסותיו הקבועות של בית החולים הוסיף דה פיילא בניין חנויות ליד חומת העיר העתיקה, מול בית החולים.



ז. בית החולים הרוסי (בהמשך “אביחיל” 38
בניית מגרש הרוסים החלה כבר ב־ 1858 והושלמה במהלך 1864. עושי דברו של הצאר
בארץ ישראל, אנשי “החברה הארץ ישראלית הרוסית הפרבוסלבית
הקיסרית”,
הקימו במקום מאגרי מים גדולים ושתי אכסניות לגברים, אכסניה לנשים, אכסניה
לחברי המשלחת הדתית (כמרים ונזירות שליוו את הצליינים במסעם), בית חולים,
וכנסייה קטנה בלב המתחם, שנקראה בשם “כנסיית השילוש הקדוש”. חלק מהמבנים
נקראו על שם בני משפחת הצאר (כמו אכסניית הגברים, שנקראה על שם הצאר
ניקולאי, או אכסניית הנשים שנקראה על שם מריה, אמו). את המקום תחזק והפעיל
צוות גדול של נזירות רוסיות מקומיות, שדאגו לכל מחסורם של הצליינים, ועבדו
בבית החולים. בית החולים הרוסי נבנה ב־ 1863 כבית
חולים עבור הצליינים והוא היה בית החולים הראשון שהוקם מחוץ לחומות העיר
העתיקה, בכיכר ספרא 13.
בית החולים סיפק אוהל מרפאה אשר ליווה את הצליינים הרוסיים במסעותיהם ברחבי הארץ, בדרכם לאתרים נוצריים שונים.
המחצית השנייה של המאה ה־ 19 הביאה
עימה משבר נוסף ליישוב היהודי בארץ ישראל. מלחמת קרים גרמה לגל חדש של רעב
וחולי, והצורך בבית חולים מודרני בירושלים היה דחוף.



ח. בית החולים מאיר רוטשילד (בהמשך “רוטשילד־הדסה” 39
הברון יעקב דה רוטשילד, אביו של הברון אדמונד ג’יימס
דה רוטשילד, סיפק את המימון להקמת בית חולים בירושלים ודחף לקבלת חסות של
ממשלת אוסטריה לפתיחת בית החולים. בשנת 1854 נפתח
בעיר העתיקה “בית החולים מאיר רוטשילד” בניהולו של אלברט הכהן, מנאמני
משפחת רוטשילד.
לאחר זמן מה, צצו חילוקי דעות בנוגע לאופי הפעולה של בית
החולים מאיר רוטשילד. חלק מההנהגה האשכנזית פרושית בירושלים הסתייג
מעצמאותו הניהולית של בית החולים ומהיותו נתון למרותו של רוטשילד בלבד.
לטענת ה“פרושים”, נקט בית החולים אפליה מכוונת כלפי קבוצות שונות מקרב
היישוב היהודי בירושלים, והעדיף חולים בעלי נתינות אוסטרית על פני יוצאי
רוסיה ופולין. מתוך חילוקי דעות אלו, נולד בית החולים “ביקור
חולים”.



ט. בית החולים ביקור חולים 40 (בהמשך חלק מ“שערי צדק”):
עדת ה“פרושים” (יהודי אשכנז) בחרה להקים בית חולים משלה.
חברת “ביקור חולים” נוהלה על ידי עדת ה“פרושים” על מנת להביא עזרה לחולים
בבתיהם. על פי הנחיות ראשי העדה רכשה החברה מגרש ועליו שני בתים ומרתף. כך
נוסד בית החולים “ביקור חולים” בשנת 1867 וזאת בחסות הקונסוליה הגרמנית שבעיר.
בית החולים שכן על גבול הרובע היהודי ברחוב אררט שברובע הארמני, בסמוך לבית החולים של המיסיון.
מתחילה היה ניהול בית החולים בעייתי ומריבות על בסיס עדתי
נוספו למחלוקות בין ה“פרושים” לחסידים, בין יוצאי רוסיה ליוצאי גרמניה
והאשמות על שחיתות הועלו כנגד מנהלי המוסד.
כך, תשע שנים לאחר פתיחתו נסגר “ביקור חולים”, וכאשר נפתח מחדש ניהלו אותו לסירוגין רופאים לא־יהודים.
האוכלוסייה בעיר גדלה, וצרכיה גדלו גם כן. החולי הרב היווה
זרז ליציאה מן החומות כאשר המטרה הראשונית הייתה הקמת בית חולים מחוץ
לחומות. שכונות הוקמו מחוץ לחומות והעיר החדשה קרמה עור וגידים.
הוחלט להעביר את “בית החולים מאיר רוטשילד” אל מחוץ
לחומות. לצורך זה נרכשה קרקע ברחוב הנביאים בסמוך למגרש הרוסים והבנייה
החלה בשנת 1887. במקומו של בית החולים הישן ברובע היהודי, החל לפעול בית החולים “משגב לדך”.



י. בית החולים משגב לדך: 41
בית החולים “משגב לדך” קרוי על פי הפסוק “ויהי ה' משגב
לדך, משגב, לעתות בצרה” (תהילים, ט‘, י’). פירוש השם הוא מחסה לסובל
(“משגב”־ מחסה, “דך”־ סובל). באמצע המאה ה־ 19,
הקימו בני הקהילה הספרדית בעיר העתיקה חברה בשם “משגב לדך” שסיפקה שירותי
בריאות לתושבי הרובע, רובם דלי אמצעים ופרנסתם על כספי החלוקה. החברה מומנה
מכספי עשירי הקהילה היהודית בסלוניקי שביוון.
“בית החולים מאיר רוטשילד” עבר אל מחוץ לחומות, והחברה קיבלה את בניינו לידיה ופתחה בו בית חולים שהיה פתוח לבני כל העדות.



יא. בית ישע אהרון של עזרת נשים (בהמשך “הרצוג”):
במקביל לפעולות בתי החולים הללו פעלו בירושלים אגודות
צדקה, גמ""חים, שפעלו לשפר את חיי החולים כחלק מהתפיסה היהודית של קבוצות
מאורגנות העוסקות בביקור חולים, סיעוד ותמיכה בנזקקים. קשים במיוחד היו חיי
הנשים, שכן רפואת נשים לא הייתה ידועה בתקופה זו ומקצוע המיילדות לא היה
ממוסד.
אישה הייתה יולדת בביתה, ועזרה ליולדת ניתנה על ידי נשים
אחרות שרכשו את ניסיונן תוך כדי התנסות. דיכאון שלאחר לידה, עקרות ובעיות
דומות לא טופלו כלל. כדי לתת מענה לבעיות אלו נוסדה בחנוכה של שנת
1894 חברת “עזרת נשים הכללית” ע“י חיה ציפה פינס,
אשתו של יחיאל מיכל פינס, עסקן ציוני וממנהיגי חובבי ציון. קשריו של
יחיאל מיכל פינס עם משפחת רוטשילד וקשריו עם אנשי היישוב הישן והביל”ויים
הבטיחו תמיכה בגיוס תרומות.
הנשים שפעלו באגודה תרמו מזמנן ומכספן למען נזקקות וביצעו
עבודות סיעוד ואיסוף בגדים ומזון, וגם בשכירת שירותי אחיות ומיילדות
מקצועיות.
בתקופה העות’מאנית נחשבו חולי נפש כאנשים שנתקפו ברוח רעה
או ששד אחז בהם. שיטות הטיפול היו פרימיטיביות ואכזריות. האחריות על הטיפול
נפלה בדרך כלל על משפחת החולה, שבדרך כלל לא הייתה מסוגלת לעמוד במעמסה.
בבתי חולים של התקופה “טופלו” הפגועים בנפשם ביחד עם אלו שסבלו מפיגור שכלי
ולעיתים גם עם נכים.
זמן קצר לאחר הקמת האגודה “עזרת נשים הכללית”, היא נטלה על
עצמה משימה נוספת, חורגת מעצם הגדרת פעילותה המקורית. טיפול בחולי נפש היה
תחום מוזנח יותר מרפואת נשים, וירושלים הידועה כמגנט לחולי נפש, בין השאר
בזכות “תסמונת ירושלים”42, נזקקה לפיתרון.
בסוף המאה ה־ 19 טופלו חולי רוח בהקדש שנוהל ע""י “הוועד הכללי כנסת ישראל”.
עם הגידול במספר הנזקקים לשירותי ה“הקדש” בהנהלת אגודת
“עזרת נשים” עבר המוסד ההולך ומתפתח למבנים מרווחים יותר. מקומו המדויק של
החדר הראשון איננו ידוע אך בהמשך שוכן המוסד במבנים הנמצאים ברחוב מעלה
חלדייה ורחוב הגיא במבנה ליד “מושב הזקנים43 הכללי המאוחד”.
בשנת 1896 יצא מוסד “עזרת נשים”
מבין חומות ירושלים. המעבר לעיר החדשה ריכז את פעילות האגודה, והמוסד
שניהלו הפך להיות מוקד הפעילות והעניין. נזנחו הביקורים בבית החולה או
הנזקק מאחר ופעילות המוסד לחולים כרוניים הצריכה את כל משאבי האגודה. עם
כניסת המאה ה־ 20 נפתח שלב חדש בתולדות בית החולים. ממוסד נודד עבר בית החולים לשכון במשכן קבע. מגרש של 7 דונם נרכש בקצה המערבי של דרך יפו, במרחק ניכר מהעיר העתיקה.
במהלך השנים 1902 עד 1906 נבנו שני מבנים אחד לנשים ואחד לגברים.
בית החולים “בית ישע אהרון” של “עזרת נשים כללית”44 פעל כבית מחסה לחשוכי מרפא וחולי רוח. בשכנות לבית החולים עזרת נשים, מצידו השני של רחוב יפו, הוקם בשנת
1901 “מושב הזקנים הכללי המאוחד” ובמרחק קטן ממנו־ הוקם בית החולים שערי צדק בשנת 1902. מנהל בית החולים
שערי צדק ד""ר משה וולך שימש גם רופא בבית החולים “עזרת נשים” בהיעדר רופאים
פסיכיאטריים בירושלים.
בעקבות פתיחתם של בתי חולים אלה, החלו להיפתח בזה אחר זה
בתי חולים בכל רחבי ארץ ישראל, רובם המוחלט בידי מעצמות אירופה שביקשו
לתקוע יתד פוליטית בארץ, ולהגדיל בכך את השפעת המיסיון הנוצרי. אף אחד מבתי
החולים הללו יועד לילדים, ורמת המקצועיות של רוב בתי החולים הייתה ירודה.
שיעור תמותת הילדים והתינוקות בארץ ישראל היו גבוהים ביותר, ורוב בתי
החולים לא הצליחו לתת מענה ראוי לכך.



יב. בית חולים מריאנשטיפט:
בשנת 1872 הוקם “בית החולים לילדים מריאנשטיפט” (Kinderhospital Marienstift) ע""י ד""ר מקס סנדרצקי (1839־ 1899) והיה בית החולים הראשון לילדים בירושלים ובמזרח התיכון, ובין
הראשונים מסוגו בעולם.
מבנה בית החולים קיים עד היום ברחוב הנביאים 29
בירושלים. בית החולים שירת את ילדי בני כל הדתות ופעל
באופן מוצהר לריפוי החולים בלבד, ולא עסק או עודד פעילות מיסיונרית כלל.
בית החולים מריאנשטיפט היה חלוץ בשטחי רפואה רבים, והטיפול שניתן בו היה
מתקדם ומודרני מאוד לזמנו.
סנדרצקי טען כי כדי לרפא ילד, יש לדאוג גם לרוחו ולא רק
לגופו. בשל כך עודד פעילות חווייתית בבית החולים כמו שירה ונגינה, משחק
בצעצועים, הצגה וריפוי בעיסוק, וכן התיר לאמהות ללון לצד ילדיהן המאושפזים,
דבר שהיה חריג מאוד באותה התקופה. פעלו של סנדרצקי זכה להערכה כה רבה, עד
כי הסולטאן עבדול חמיד השני העניק לו תואר של כבוד. סנדרצקי חלה במחלת
כליות קשה שהובילה להתאבדותו, ובית החולים נסגר אחרי 28 שנות פעילות, בשנת 1900.



יג. בית חולים סנט ג’ון:
בתקופה הרומית הוקם ה“פורום רומאנום”45 של איליה קפיטולינה ברובע הנוצרי של היום והוא המשיך גם לתקופה הביזנטית.
בתקופה הצלבנית שלטו במתחם אנשי המסדר ההוספיטלרי, שבנו
במקום אכסנייה, כנסייה ובית חולים. לאחר כיבוש ירושלים בידי צלאח א־דין
הוקם בשטח “בית החולים ההוספיטלרי”, בית חולים לפגועי נפש, ושם המקום היה
ל“מוריסטן” (בפרסית “בית חולים” או “בית משוגעים”, מכיוון שא־דין
ואנשיו היו מכורדיסטן).
המוסלמים הרסו את המתחם והוא עמד חרב עד שלהי המאה ה־ 19.
בסביבות שנת 1860 מסרו העות’מאנים
את חלקו המזרחי של המתחם, הגובל בשוקי הרובע המוסלמי, לידי אנשי דת גרמנים,
שבנו במקום כנסייה לותרנית־ “כנסיית הגואל” שנחנכה בביקורו של וילהלם
השני.
בשנת 1948 עבר למתחם המוריסטן “בית החולים סנט ג’ון”.
בית החולים סנט ג’ון הוא בית חולים של מסדר “יוחנן המטביל” (“ג’ון הקדוש”) אשר הוקם מחדש בראשית המאה ה־ 19 בבריטניה ע""י אנגלים־קתולים (ולאחר מכן סחף גם אנגליקנים רבים),
ומטרתו הייתה לחדש את פעילות ההוספיטלרים בארץ הקודש. המסדר זכה לכבוד
ויוקרה: פטרונית המסדר הייתה ויקטוריה, מלכת הממלכה המאוחדת ובנה, והנסיך
מווילס, אדוארד השביעי, עמד בראשו.
כיוון שהההוספיטלרים במאה ה־ 12 הקימו בית חולים במוריסטאן החליטו גם חברי המסדר המודרני לפעול
בשדה ההומניטרי בעיר. העוני, הצפיפות והרמה ההיגיינית הנמוכה שאיפיינו את
ירושלים בסוף המאה ה־ 19 באו לידי ביטוי גם ובעיקר
במחלות עיניים, בהן גרעת (טרכומה) ולפיכך ביקשו אנשי המסדר להתמקד בנושא
זה.
בשנת 1882 אישר הסולטאן עבדול חמיד
השני את בקשת המסדר להקמת בית חולים בירושלים, והמסדר בחר ברופא ד""ר ג’ס
ודל (Waddell) כראש המשלחת לירושלים וכמוציא לפועל של התוכנית. ודל הגיע לירושלים בדצמבר 1882 ועבד תחילה במרפאה במבנה שכור, עד להקמת מבנה הקבע של בית החולים.
עם הוודע דבר פתיחת המרפאה החלו חולים מכל הדתות והעדות
לנהור למרפאה מדמשק, מעזה, מיפו, משכם ומכפרי השומרון, מצפת, מטבריה ואף
מפטרה שבממלכת ירדן.
בינואר 1884 הוחלף ד“ר ודל ע”י ד""ר ג’ון אוגיליוויה (Ogilivie). חשיבותו של בית החולים
הייתה קונצנזוס ירושלמי חוצה דתות ועדות. מבנה הקבע של בית
החולים46 היה בתחילת דרך חברון, מול גיא בן הינום (כיום מלון הר ציון בדרך חברון).



יד. בית החולים הנסן:
בראשית המאה ה־ 19, התפרצויות
המגפות בעיר העתיקה הובילו להקצאת שכונה בצידו הפנימי של שער ציון
למצורעים, שכללה כ־ 30 איש שהיו מתחתנים בינם לבין
עצמם. עולי הרגל מגרמניה הזדעזעו למראה בקתות המצורעים, בהן התגודדו יחדיו
מצורעים בני כל הדתות וקיבצו נדבות. מוקד מצורעים נוסף בעיר היה ליד ביר
איוב (עין רוגל) בנחל קדרון.
על מנת לסייע למצורעים הוקם ב־ 1866 מבנה מול בריכת ממילא ששימש כמקום לסעוד את החולים. לאחר שצר
המקום מלהכיל את כל החולים, הוקם בשנת 1887 מבנה בשכונת טלביה במטרה לשמש כבית חולים למצורעים47. בעת הקמתו נקרא בית החולים בשם “עזרת ישו” (בגרמנית
“Jesus Hilfe”). המבנה נבנה עבור “מסדר האחיות
הדיאוקניסיות” הגרמניות. בהמשך הועבר המבנה ל“מסדר האחים הבוהמים”
(Herrnhuter Bohmische Bruder). המתרפאים בו היו
בני כל הדתות, אך הם אולצו להשתתף בטקסים דתיים נוצריים, על מנת לזכות
בתנאים משופרים.



טו. בית החולים העירוני:
ב־ 1891 נפתח ביוזמת ראש העיר חאג'
סלים אל־חוסייני, “בית החולים העירוני אל־מוסתשספא
אל־בלדי”48 שהיה המוסד הציבורי הראשון והיחיד
שהקים הממשל העות’מאני לשירות התושבים, במטרה לשרת את כלל האוכלוסייה ללא
הבדל דת וללא תשלום. רוב המתרפאים היו ערבים מוסלמים עניים מירושלים ומכפרי
הסביבה, בעוד שחולים יהודים, נוצרים ומוסלמים אמידים פנו לבתי החולים
שברחוב הנביאים, איש איש לפי השתייכותו.



טז. בית החולים שערי צדק:
המרכז הרפואי שערי צדק49 הוקם בשנת 1902. הסיבה העיקרית שהביאה להקמתו של בית
חולים נוסף נבעה מסכסוכים על רקע עדתי, בין יהודים אשכנזים שהרגישו כי אינם
מקבלים טיפול ראוי בבית החולים ביקור חולים על רקע מוצאם, לבין יהודים
ספרדים שהיו הרוב בהנהלת ביקור חולים. יוצאי גרמניה והולנד (הו""ד) מצאו
עצמם מחוץ להנהלת בית החולים ביקור חולים. האשכנזים שסולקו מביקור חולים
החליטו להקים בית חולים משלהם בהנהלת יהודים גרמניים חרדים, למען דוברי
גרמנית בלבד, ובחסות הקיסרות הגרמנית. היוזמה קיבלה תנופה עם בואו לארץ של
רופא חרדי צעיר בשם ד""ר משה וולך (ואלאך), בשליחות הוועד היהודי
מפרנקפורט. לאחר עבודה רפואית בעיר העתיקה ופתיחת קליניקה פרטית, הצטרף
וולך ליוזמה להקמת בית החולים, ויצא לגרמניה לגייס כספים ולקבל חסות
אימפריאלית גרמנית.
בית החולים הוקם בצדו הדרומי של רחוב יפו, צפונית לשכונת שערי צדק שנוסדה ב־ 1890 ושמו כשמה, לפי הפסוק
“פתחו לי שערי צדק אבוא בם אודה יה” (תהילים, קיח, י""ט). תושבי העיר נהגו
לכנותו “בית חולים וולך” או “בית החולים האמסטרדמי”.
ד""ר וולך התמנה למנהל בית החולים ולרופא הראשי. בית החולים
היה אותה עת בית החולים המודרני ביותר במזרח התיכון, ולמרות שהיה מוגדר
כבית חולים יהודי, בפועל היו שעריו פתוחים בפני כל תושבי העיר והארץ,
יהודים וגויים.
בית החולים, שהיה מבין הגדולים והמודרניים בירושלים, היה
מפעל חייו של ד“ר משה וולך, רווק כל חייו, שהתגורר בבנין בית החולים, ונטמן
בבית עלמין קטן המצוי ממערב לבנין. בבנין בית החולים התגוררה גם האחות
הראשית זלמה מאיר שהייתה דמות ידועה בירושלים ונודעה בכינויה “האחות
זלמה”, או “שוועסטער זלמה”. היא גידלה בתחומי בית החולים, ילדים, שננטשו על
ידי הוריהם, וכמו ד”ר וולך, לא נישאה מעולם.
שערי צדק היה הראשון בו הייתה מחלקה לבידוד חולים מדבקים,
וכן הנהיג ד“ר וולך חיסונים בקרב האוכלוסייה. מכיוון שהיה אז קשה להשיג חלב
טרי בירושלים, הקים ד”ר וולך רפת עם 40 פרות בחצר ביה“ח, שהייתה קיימת עד 1948 וסיפקה חלב לא רק
לביה”ח אלא גם לאוכלוסייה הדתית בירושלים. כמו כן הוכנס גנרטור לשימוש חשמל
בשבת, אשר הוכיח את תועלתו גם בשעות חירום.



יז. בית החולים אוגוסטה ויקטוריה:
בעת ביקור וילהלם השני בירושלים רכש הקיסר חלקות אדמה
אחדות בירושלים עבור הקהילות הגרמניות שבה, ואף קיבל אדמה בהר ציון מהמושל
העות’מאני של העיר. במתחם “אוגוסטה ויקטוריה” אשר בכתף הר הזיתים, הוקמו
כנסיית “אוגוסטה ויקטוריה” ובצמוד לה הוקמה אכסניית
צליינים50. בשנת 1903, חמש שנים לאחר הביקור ההיסטורי, נרכש שטח של 81 דונם על הר הזיתים, במקום שבו בחרה הקיסרית. האכסנייה במתחם
נבנתה לכמה סיבות: בית הארחה ונופש לגרמנים פרוטסטנטים תושבי הארץ, אכסנייה
לצליינים ולתיירים מגרמניה, מקום למפגשים, להתכנסויות ולאירועים חגיגיים של
בני הקהילה הפרוטסטנטית בארץ ישראל ובסוריה, ובית החלמה לחולי קדחת.
בשנת 1907 הונחה אבן הפינה ובשנת 1910 נחנכה האכסנייה ששימשה גם כבית חולים.



יח. בית החולים האיטלקי: 51
ממשלת איטליה, בדומה למעצמות נוספות ובנפרד מפעילות הכס
הקדוש, ביקשה להפגין נוכחות בירושלים ע""י הקמת בית חולים מרשים, שנועד
להגיש את שירותיו לאוכלוסייה המקומית, ובעיקר לצליינים הקתולים שבאו לבקר
בעיר.
היוזמה, שבאה באיחור יחסי לפעולות שאר המעצמות, החלה על
ידי ארגון נוצרי איטלקי ששמו “איגוד לאומי לעזרה למיסיונרים האיטלקיים”
(Associazione Nazionale per Soccorrere I Missioneri Ilaliani) או בקיצור ANSMI, שרכש מגרש שהיה בבעלות ערבית, ברחוב שבטי ישראל 29 פינת רחוב נביאים 9 במוסררה.
בית החולים האיטלקי בירושלים הוקם לאחר בית החולים האיטלקי בנצרת (“בית החולים המשפחה הקדושה”) ב־ 1882, ובית החולים האיטלקי בחיפה ב־ 1907.
אבן הפינה הונחה בשנת 1910 ובשנת 1912 הגיעו לירושלים האחים
האדריכלים ג’וליו ואנטוניו ברלוצ’י לעסוק במלאכת התכנון של הבניין, ובלי
שהתכוונו פתחו עידן חדש בבניין ירושלים. אנטוניו ברלוצ’י נשאר בארץ ושימש
כגורם חשוב בתחום התכנון והבנייה של כנסיות ומנזרים ברחבי הארץ, ובירושלים
בפרט.
בניין בית החולים, המזכיר בתוכניתו ובחזותו בניינים
איטלקיים מימי הביניים בסגנון גותי, מהווה מונומט לתקופה של פריחה וחזרתה
של העיר מעיר שולית למרכז העניין הבינלאומי.
עם הרבה עיכובים והפסקות בבנייה (מלחמת איטליה־טורקיה ב־ 1911, מלחמת העולם הראשונה) בית החולים פתח את שעריו בשנת 1919. במהלך פעולתו זכה בית החולים
להערכה רבה על יעילותו ושירותיו המודרניים, גם ממטופליו תושבי ירושלים וגם
ממבקרים מחוץ לארץ.



יט. ארגון הדסה:
“ההסתדרות הציונית הדסה” (הסתדרות הנשים הציוניות באמריקה The Women’s Zionist Organization of America) נוסדה ב־ 3.3.1912 בניו יורק ע“י קבוצת
נשים שבראשן הועמדה הנרייטה סאלד, אשר העלתה רעיון להפנות מאמצי נשים
לטובת ציונות מעשית בתחום הרפואה בארץ ישראל. פגישת הייסוד התקיימה בתקופת
פורים, והארגון נקרא על שמה של אסתר המלכה (בשמה היהודי: הדסה). מטרת
הארגון המוצהרת נקבעה כ”עידוד מוסדות ומפעלים יהודיים בא“י וחיזוק
האידיאלים היהודיים”. ב־ 1913 נבחרה סיסמת הארגון “ארוכת בת־עמי” (The Healing of the Daughter of My People). הארגון קבע שני יעדים: פעילות בתחומי הבריאות והכשרת אחיות
בארץ ישראל, והטמעת ערכי הציונות באמריקה. בסיועם הכלכלי של הנדבנים לינה
ונתן שטראוס, נשלחו לארץ שתי אחיות והקימו תחנת בריאות ציבורית
בירושלים.
בשנים שלאחר מכן גדל הארגון. במהלך מלחמת העולם הראשונה
הוא שלח לארץ ישראל מתנדבות נוספות ואספקת מוצרים, אולם אלו נעצרו על ידי
הבריטים. ב־ 1918 הגיעה משלחת של 45 רופאים, אחיות ואנשי תחזוקה, שהקימו בתי חולים בצפת, יפו
ובטבריה.
כמו כן חודש בית החולים מאיר רוטשילד בירושלים. בעקבות הגעת המשלחת הרפואית, התגלה צורך בהכשרת אחיות, בעקבות כך הוקם ב־
1918/9 “בית הספר לאחיות של הסתדרות מדיצינית הדסה”.
ב־ 1921 הקימה ברטה לנדסמן,
אחות בהדסה, את תחנת הבריאות הראשונה לפעוטות, “טיפת חלב”. היוזמה זכתה
לביקוש רב, ובייחוד פעילות משלוח חלב־אם למשפחות נזקקות על גבי חמורים.
באותה שנה גם נפתח בית חולים של הדסה בתל אביב ולאחר מכן בחיפה, ו־ 22 נשים צעירות סיימו הכשרת אחיות בבית הספר לאחיות של הדסה.
החל משנות ה־ 20 של המאה ה־
20 הדסה הפעילה ברחבי ארץ ישראל את “הרופאים הנודדים” אשר
לא פעלו מתוך מרפאת קבע. הרופא הנודד בדק תלמידים ודיווח על כך למועצה
המדיצינית של הדסה. בהוראת “הדסה” הוא אף נטל על עצמו את העבודה ההיגיינית
־ סניטרית ביישובים אלו.
בעקבות היחלשות התנועה הציונית בארצות הברית, זכתה הדסה לעצמאות ארגונית כמעט מוחלטת החל מתחילת שנות ה־ 20 ועד מלחמת העולם השנייה.
בשנת 1929 נבנה “בית הבריאות נתן
שטראוס” עבור הדסה ובסמוך לכך התחיל התכנון של מרכז רפואי מודרני שיוכל
לשרת את צורכי העיר שגדלה לאחר מלחמת העולם הראשונה מעיר שדה ענייה וזנוחה
למרכז אורבאני.
ב־ 1934 הונחה בהר הצופים אבן הפינה לבית החולים האוניברסיטאי “הדסה הר הצופים”, שנפתח ב־
1938/9. “הדסה הר הצופים” היה שונה מכל מוסד רפואי שפעל עד
אז בעיר והיה קפיצת דרך משמעותית־ בצעד אחד זכתה העיר לבית חולים “אמיתי”
במקום מוסדות קטנים חסרי יכולת להתמודד עם דרישות כרך מודרני, ועם קשר
למחקר רפואי ובית ספר המכשיר את כוח האדם הנדרש להפעלת בית החולים. עובדות
אלו, יחד עם המוניטין של מתכנן בית החולים, ציודו החדיש והצוות הגדול,
הוסיפו ליוקרת בית החולים, שעם פתיחתו הוכתר למתקדם במזרח התיכון.
באותה תקופה גם אימצה הדסה באופן רשמי את עליית הנוער כאחת ממטרותיה והשתתפה ברוב מימונה.
ב־ 1945 נפתח בית הספר לרפואה של הדסה והאוניברסיטה העברית.
ב־ 13.4.1948 עלתה שיירה ממוגנת
ובה מנהל “הדסה” ד""ר חיים יסקי, אנשי ההגנה, רופאים, סטודנטים לרופאה,
אחיות ואנשי סגל אל עבר הר הצופים. השיירה הותקפה בדרך על ידי מארב של
מחבלים ערבים ובתום כמה שעות נרצחו כל 78 אנשי השיירה. האירוע זכור כ“טבח שיירת הדסה”.
הדסה פינתה את מתקניה הרפואיים בהר הצופים בשל קשיי המצור הערבי וסגרה את בית החולים.
במלחמת העצמאות השתתפה הדסה בסיוע רפואי לנפגעי הקרבות.
לאחר מלחמת העצמאות הפך הר הצופים למובלעת בתוך שטח ירדני ואז עבר בית
החולים הדסה לרחוב הנבאים 82, אל מבנים ששמשו עד אז את בית החולים של המיסיון האנגלי ואת בית הספר האנגלי לבנות.
לאחר מלחמת העצמאות נחסמה הגישה ממערב ירושלים אל בית
החולים הדסה בהר הצופים, ויחידות בית החולים נאלצו לפעול מאתרים שונים
ומפוזרים במערב העיר. בנסיבות אלו עלתה הדרישה להקים משכן חדש לבית החולים
של הדסה.
ב־ 1960/1 נפתח המרכז הרפואי
האוניברסיטאי הדסה עין כרם. המרכז נבנה על גבעה בסמוך לשכונת עין כרם
במערב ירושלים.
ביומה הראשון של מלחמת ששת הימים הותקפו העמדות הירדניות
הסמוכות להר הצופים. המאמץ העיקרי של צה“ל בגזרת ירושלים הופנה לחבירה אל
ההר, וכוחות צה”ל הצליחו לחבור אליו לאחר כיבוש גבעת התחמושת ושכונת שייח'
ג’ראח. לאחר התגבשות המצב הפוליטי־מדיני הוחלט לשפץ ולשקם את מכלול המבנים
על הר הצופים.
ב־ 1975, לאחר מלחמת ששת הימים
ואיחוד ירושלים, נפתח מחדש המרכז הרפואי בהר הצופים. לאחר שנשות הדסה שיפצו
והרחיבו אותו. כיום מספק בית החולים שירות לכלל השכונות היהודיות והערביות
בצפון ירושלים ובמזרחה.



 
פרק 54: העם הארמני בארץ ישראל והרובע הארמני בעיר העתיקה



העם הארמני היה העם הראשון שהתנצר כאומה בשנת 301
לספירה. חדירת הנצרות בקרב הארמנים הייתה מהירה יחסית, ולכן כבר בשלהי המאה ה־ 4 הייתה קהילה ארמנית בירושלים, ומאז ישנה רציפות של יישוב ארמני בעיר.
הרובע הארמני (בארמנית “האיקקאן טאר’אמאס”) הוא אחד מארבעת
הרבעים בעיר העתיקה (לצד הרובע המוסלמי, הרובע היהודי והרובע הנוצרי), והוא
הקטן מביניהם. שמו היה מקובל מאז המאה ה־ 19. רובו
של הרובע מוקף חומה ומהווה שטח פרטי סגור של המנזר הארמני, “מנזר יעקב
הקדוש”. בשולי הרובע, מחוץ לחומת המנזר אך בתוך השטח הקרוי “הרובע הארמני”,
נמצא מנזר השייך למארונים וכן מתחם “סנט מרק” השייך לכנסייה
הסורית־אורתודוקסית. בקצהו הצפון־מערבי גובל הרובע עם “הרובע הפרוטסטנטי”,
מתחם מבנים שבמרכזם “כנסיית המשיח”.
מרכז חיי הקהילה היה בכנסיית “המלאכים הקדושים”, ששרידיה מצויים בימינו בכנסיית “חנן” שברובע.
מטרת ההתיישבות הארמנית בירושלים הייתה שמירה על המקומות
הקדושים בירושלים בכלל ובכנסיית הקבר בפרט. ההתיישבות הארמנית היוותה גם
מרכז אליו הגיעו צליינים ומלומדים על מנת לשהות תקופות זמן משתנות בעיר
הקדושה. צליינים אלה העשירו את קופת המתיישבים הארמנים, והביאו לירושלים את
מיטב אוצרות התרבות הארמנית.
בתקופה הצלבנית הקהילה הארמנית בירושלים פרחה ושיגשה ובנות
הקהילה התחתנו עם האבירים האירופאים. הידועה בבנות הארמנים שנישאה לצלבני
הייתה אמה של מליסנדה, מלכת ירושלים. במאה ה־ 12 נבנתה באזור זה של העיר העתיקה “קתדרלת יעקב הקדוש” המהווה מרכז
לארמנים בכל ישראל.
בתקופה הממלוכית ולאחר מכן בתקופה העות’מאנית, הייתה
לקהילה הארמנית חשיבות רבה בקרב העדות הנוצריות בירושלים. עקב היותה כנסייה
לאומית, שעסקה גם בשימור התרבות, השפה והמורשת הארמנית, לא חל בקרב הארמנים
תהליך של “ערביזציה” (היטמעות באוכלוסייה הערבית המקומית). כמו כן אין
הארמנים מקבלים לשורותיהם מצטרפים חדשים שלא נולדו כארמנים, פרט לנשים
שנישאו לארמנים והן נחשבות לארמניות לכל דבר.
במאה ה־ 17 התפצל מהכנסייה הארמנית
פלג שגם הוא לאומי־ארמני הנקרא “ארמנים־קתולים”. פלג זה דובר ארמנית ומקיים
את טקסיו בארמנית אך מכיר בסמכות האפיפיור.
במאה ה־ 19 היו הארמנים הקהילה הראשונה שהפעילה בית דפוס בירושלים, אשר נוסד בשנת 1833.
החל מאמצע המאה הזו חלה התיישבות ארמנית מחוץ לחומות העיר
העתיקה והם רכשו קרקעות רבות בצפון־מערב העיר העתיקה. חלקים ניכרים בצדו
המזרחי של רחוב יפו, כולל בניין עיריית ירושלים ההיסטורי, הם על שטח בבעלות
ארמנית.
עד המאה ה־ 20 הורכבה הקהילה
הארמנית בירושלים בעיקר מנזירים וממספר קטן של משפחות חילוניות שסיפקו
שירותים שונים לנזירים. אולם בעקבות רצח העם הארמני במלחמת העולם
הראשונה, הגיע לעיר גל פליטים ארמנים (כ־ 20,000 נפשות) שרבים מהם נשארו בירושלים כאוכלוסייה קבועה ושינו את הרכב
האוכלוסייה ברובע.



רצח העם הארמני



רצח העם הארמני, המכונה במסורת הארמנית “הפשע הגדול”, היה
רצח־עם מכוון ושיטתי שביצעה האימפריה העות’מאנית במהלך מלחמת העולם הראשונה
באוכלוסייה הארמנית שבשטחה. רצח העם התאפיין במעשי טבח המוניים, גירוש
המוני וצעדות מוות, בתנאים שתוכננו להביא למותם של המגורשים. לאחר סופה של
מלחמת העולם הראשונה המשיכו הטורקים, הכורדים, והאזרים לטבוח בארמנים עד
שנת 1923.
ההערכה הרווחת היא שכמחצית מהאוכלוסייה הארמנית שבטורקיה,
בין מיליון למיליון וחצי ארמנים נספתה. קבוצות אתניות נוצריות אחרות, כמו
האשורים והיוונים, נטבחו אף הן באותה תקופה בשטחי האימפרה
העות’מאנית.
מקובל לציין את תחילת רצח העם הארמני ב־ 24.4.1915. בלילה שבין ה־ 23 וה־ 24 באפריל פרצה משטרת איסטנבול אל בתי המשפחות הארמניות הנכבדות של העיר ולקחה 235 מנהיגים ומשכילים ארמנים אל תחנת המשטרה וגירשה אותם. חיסול
המנהיגים החליש את כח ההתנגדות של הקהילה הארמנית המבוהלת. הדפוס של חיסול
המנהיגים תחילה, חזר על עצמו גם ב־6 המחוזות
המזרחיים ובקיליקיה. היה זה צעד ראשון בסדרת מעשי טבח שהחלו להתרחש ברחבי
טורקיה. באותו זמן החל רצח שיטתי של החיילים הארמנים הבלתי־חמושים
שב“פלוגות העבודה”. תשומת הלב שהופנתה לחזיתות אחרות בשל מלחמת העולם
הראשונה, כמו גם עזיבת מרבית הקונסולים הזרים ששהו ברחבי האימפריה
העות’מאנית, יצרו תנאים נוחים לביצוע השמדה בקנה מידה גדול. ביצוע הגירוש
וההשמדה הוטל על המשטרה ועל יחידות של “ארגון מיוחד”, ארגון כמו־צבאי שהוקם
על ידי משרד המשפטים ומשרד הפנים לביצוע ההשמדה וגויסו אליו פושעים ואסירים
ששוחררו מהכלא במיוחד לשם כך. למגורשים הותר לקחת מטען מועט והובטח להם
שרכושם ומקומות מגוריהם יישמרו להם עד חזרתם.
 
פרק 55: רוסיה הצארית, האימפריה הרוסית, ברית המועצות ויהדות רוסיה 1263 – 1991



“נסיכות מוסקבה” או “הנסיכות הגדולה של מוסקבה”  (1263־ 1547) – הייתה
ישות פוליטית רוסית בימי הביניים אשר מרכזה במוסקבה. הנסיכות התקיימה
משנת 1263 והפכה לממלכה בשנת 1547 בעת שלטונו של איוואן האיום שהיה הראשון שכונה “צאר”.
מרגע הכתרתו החלה תקופת “רוסיה הצארית”.
“רוסיה הצארית”52 (1547־ 1721)
הוא הכינוי הרשמי של הישות הפוליטית ברוסיה בין עלייתו לשלטון של
איוון הרביעי (האיום), ועד להכרזתו של פיוטר הגדול על הקמת
ה“אימפריה הרוסית” ב־ 1721.
“האימפריה הרוסית” (1721־ 1917) – הייתה מדינה ומערכת
שלטונית שהתקיימה מעלייתו של פיוטר הגדול ועד להדחתו של הצאר ניקולאי
השני ב־ 1917.
“הרפובליקה הרוסית” (פברואר 1917־ אוקטובר 1917) – הייתה הישות המדינית הרשמית שהתקיימה בין מהפכת פברואר שהפילה את הצאר לבין המהפכה
הבולשביקית.
“רוסיה הסובייטית” (1917־ 1922) – “הרפובליקה הסובייטית  הפדרטיבית הסוציאליסטית הרוסית” הייתה מדינה ריבונית עד
1922, ולאחר מכן הגדולה והמאוכלסת ביותר מבין
15 הרפובליקות הסובייטיות שהרכיבו את ברית  המועצות.
“ברית המועצות” (1922־ 1991) – “ברית הרפובליקות הסוציאליסטיות הסובייטיות”  (CCCP ברוסית ו־ USSR באנגלית) הייתה מעצמת־על עד פירוקה ב־ 1991.



שלטון הצארים ברוסיה החל עם עלייתו לשלטון של איוואן הרביעי (Ivan) ב־ 1533 בהיותו בן 3, לאחר מות אביו, הנסיך הגדול של מוסקבה־ וסילי השלישי. בשנת 1547, בהיותו בן 16, הוכתר רשמית לצאר. אישתו הראשונה של איוואן הייתה אנסטסיה רומנובנה אשר הביאה לו 7 ילדים.
שם אביה של אנסטסיה היה רומן, ומכאן נגזר שמה (ושמה של “שושלת רומנוב”
העתידה לשלוט באימפריה).
איוואן כונה “איוואן האיום” (“איוואן גרוזני”), ובמסורת
הרוסית הוא נודע כ“איוואן ואסילייביץ”־ “איוואן בן וסילי” (הצאצאים קרויים
על שם אביהם. בניו של איוואן נקראו על שמו־ “איוונוביץ” ובנותיו־
“איוונובנה”).
למרות ששמו כתוב בדרך כלל בשפה האנגלית כ“איוואן האיום”,
המשמעות המקורית שלו קרובה יותר ל־ “הנורא” (“מעורר יראה”) ובכך נשאה
קונוטציה של התפעלות, כוח ויכולת, לאו דווקא אכזריות.
במהלך שלטונו הארוך נכבשו ח’אנות קאזאן, ח’אנות
אסטרחן וח’אנות סיביר (כולן ממלכות טטריות שירשו חלקים של “אורדת
הזהב” לאחר פירוקה ב־ 1502). בכך הפך איוואן את רוסיה למעצמה רב־אתנית המתפרשת על פני שטח רב של כ־ 4 מליון קמ""ר.
איוואן היה אחראי לאינספור שינויים שהובילו את רוסיה
להתפתח ממדינה למעצמה אזורית. בתקופתו העם סבל מרעב ועוני ושלטון טרור
המכונה “אופריצ’נינה”.
בשנת 1563 איוואן הציב אולטימטום ליהודי פולאצק שבליטא (כיום בלארוס) להתנצר או
למות. היהודים בחרו למות על קידוש השם, ואיוואן הורה להורגם בדרך אכזרית
במיוחד: הוא הורה לחייליו לקדוח חורים בקרח שעל נהר דווינה הקפוא, ואליהם
השליך את 300 היהודים, והם טבעו למוות.
המורשת הפוליטית שלו שינתה לחלוטין את מבנה השלטון הרוסי,
באמצעות חוקים שחוקק בתחילת שלטונו. בלב המהפכה הפוליטית שהנהיג, עמד התואר
החדש של ה“צאר”.
התואר החדש היה מקביל לתואר המוחזק על ידי הקיסר הביזנטי,
ונתן תוקף דתי בנוסף לתוקף שלטוני. הצאר היה מנהיג “אלוהי” אשר מונה לחוקק
את רצון האל. טקסטים דתיים שוכתבו והמלכים בתנ“ך נקראו כ”צארים"" וישו כונה
כ“צאר השמימי”.
באמצעות התרחבות לתוך פולין (למרות מסע כושל), הים הכספי וסיביר, הקים איוואן תחום השפעה שנמשך עד המאה ה־ 20. כיבושיו של איוואן הציתו את תחילת הקונפליקט עם האימפריה
העות’מאנית שהוביל למלחמות רצופות עד המאה ה־ 20.
ההשתלטות על טריטוריה חדשה גרמה לתחילת יחסים עם אירופה,
בעיקר באמצעות סחר. אף על פי שהקשר בין רוסיה ואירופה נותר מצומצם בשלב זה,
הוא היה עתיד לגדול, ולאפשר את חלחול האידיאלים האירופים מעבר לגבול.
(פטר הגדול בהמשך יהפוך את רוסיה למעצמה אירופית, וקתרין השנייה
תקדם את רוסיה להפוך למובילה באזור כולו).
למרות הצלחותיו, תקופת שלטונו המאוחרת הייתה פחות מוצלחת.
איוואן יצא למסע כיבושים לעבר הים הבלטי במסגרת מלחמת ליבוניה, אך מצא את
עצמו נלחם בשוודים, בפולנים ובמסדר הליבוני53.
המלחמה התמשכה על־פני 24 שנים וגרמה נזק לכלכלה ולצבא הרוסי, אך לא הובילה לכיבוש שטחים חדשים.
מאשתו הראשונה אנסטסיה רומנובנה היו לאיוואן 7
ילדים, אחד מהם איוואן איוונוביץ' שאותו הוא הרג, ופיודור
הראשון שהתמנה אחריו לצאר. בנו של איוואן, דמיטרי איוונוביץ', מאישתו
השישית מריה נאנגיה, לא היה יכול להיות יורש בהתאם לחוקי הכנסייה.
איוואן מת משבץ בעת משחק שחמט עם בוגדאן בלסקי ב־ 28 במרץ 1584. עם מותו, ממלכתו
המתפרקת נותרה לבנו ויורשו הלא כשיר וחסר הילדים, פיודור
הראשון.
החלה תקופה קשה בתולדות רוסיה שנקראה “תקופת הצרוֹת”54.
עם מותו של פיודור הראשון ב־ 7.1.1598 נפסק הענף המוסקבאי של שושלת רוריק55.
כיוון שפיודור לא השאיר יורשים, הפרלמנט הפיאודלי בחר את
גיסו בוריס גודונוב, אחי אישתו אירינה, להיות צאר (בפועל פיודור הראשון
היה תחת השפעתו כבר משנת 1585).
בוריס חשש ממשפחת האצולה רומנוב (ממנה הגיעה הקיסרית
הראשונה אנסטסיה) והאשים את משפחת רומנוב ברצון לגרום נזק לכל משפחת הצאר.
הוא הרחיק את בני רומנוב והגלה אותם לקצוות המדינה.
בוריס שלח את מריה נאנגיה ואת בנה דמיטרי לגלות בעיר
אוגליץ', ולאחר זמן מה נהרג דמיטרי, כנראה תוך כדי משחק ילדים (יש שטענו כי
הייתה זו הוראה של בוריס).
בתקופת הצרות, בשנת 1601 החורף היה מוקדם וקר במיוחד, וגם האביב היה גשום מאוד. גם בשנת 1602 התנאים האקלימיים היו קשים. כתוצאה מכך החל רעב ברוסיה ומחירי
הלחם נסקו לפי 100. רק במוסקבה נפטרו מרעב מעל 100 אלף איש. לאור המצב הקשה החלו להתפשט שמועות שהנסיך דמיטרי לא נהרג ולכן בוריס גודונוב צאר לא חוקי.
כמו כן, בהתאם לשמועות, האירועים האקלימיים הקשים הם למעשה עונש מאלוהים על כך שבכס המדינה יושב צאר לא חוקי. בשנת 1604 התפשטו השמועות שהנסיך דמיטרי חי אצל הקוזאקים ובכוונתו לחזור
לשלטון.
ב־ 16 באוקטובר 1604 צבאו של דמיטרי הכוזב56 הראשון החל
לנוע לכיוון מוסקבה בתמיכת הפולנים והקוזאקים בטענה שהוא המיועד להיות
הצאר. הדבר סימל את תחילת מלחמת רוסיה־פולין (1605 ־ 1618). בקרב שהתרחש בינואר 1605 כוחותיו של גודונוב57 ניצחו אך לא ידעו לנצל את ההצלחה ולהביס את הנסיך הכוזב באופן סופי.
בוריס שלט כ־ 7 שנים, מ־ 1598 עד מותו ב־ 1605.
בנו הצעיר של בוריס, פיודור השני החל בכהונתו הקצרה. על אף היותו בן 16 הוא נודע כנער חזק ביותר שנדרשו 4 גברים כדי להכניעו. בהנחייתו הוכנה מפת
המדינה שהועברה לאירופה והודפסה. מפה זו הייתה מקור מידע חשוב על הגאוגרפיה
של רוסיה.
זמן קצר לאחר מות בוריס, ראש הצבא של פיודור השני ערק
למחנה דמיטרי. כתוצאה ממהלך זה, דמיטרי החל בהתקדמות לכיוון מוסקבה. צבא
הצאר הובס והתפזר. תומכים של דמיטרי הכוזב הראשון הגיעו למוסקבה ואסרו את
פיודור, אימו ואחותו. ב־20 ביוני הוצא פיודור השני
להורג יחד עם אמו בחניקה. דמיטרי התיישב בקרמלין ונפגש עם אימו של הנסיך
דמיטרי האמיתי, מריה, שאישרה כי הוא אכן בנה. לאחר הודעה זו הוא התיישב על
כס הצאר.
בשנת 1605 דמיטרי הכוזב הראשון החליט להחזיר את בני משפחת רומנוב שנותרו בחיים למוסקבה.
לאחר שנה בה שלט דמיטרי כצאר, בעת חגיגות בארמון ב־
17.5.1606, פרץ ואסילי שויסקי עם תומכיו לארמון
ודמיטרי נעצר. מריה חזרה בה והודיעה כי בנה האמיתי נהרג באוגליץ' בהיותו
ילד, ומיד לאחר מכן דמיטרי הכוזב נהרג.
לאחר יומיים התמנה ואסילי שויסקי לצאר רוסיה. כל תקופת שלטונו הייתה על רקע מלחמת רוסיה־פולין (1605 ־ 1618).
מיד לאחר הריגת דמיטרי הכוזב הראשון החלו להתפשט שמועות על
כך שהוא לא נהרג והצליח לברוח ממוסקבה. כשבוע לאחר האירועים האלימים בהם
הוא נהרג, החלו להופיע במוסקבה כרזות שנחתמו כביכול על ידו. הופעת הנסיך
מחדש עזרה לפולנים ולמתנגדי הצאר החדש, ואסלי.
באוגוסט 1607 החלה פשיטה של דמיטרי הכוזב השני לרוסיה הצארית. ב־1 במאי 1608 כוחות הצאר נוצחו והחל מצור על מוסקבה. לקראת סוף שנת 1608 רוב שטחי המדינה היו תחת שליטתו של דמיטרי הכוזב השני.
ב־24 ביוני 1610, כחלק ממלחמת רוסיה־פולין, הצבא הרוסי ספג מפלה קשה בקרב
קלושינו מהכוחות הפולנים. ביולי 1610 האצולה
המוסקבאית ביצעה הפיכה שלטונית והכריחה את ואסילי שויסקי לפרוש למנזר.
השליטה במדינה הועברה למועצה של 7 אצילים (“בויארים”).
ואסילי נפטר במעצר כ־ 100 ק""מ מוורשה ב־ 22.9.1612. ואסילי שויסקי היה אחרון שושלת רוריק, והוא שלט כ־ 4 שנים.
לאחר מותו של שויסקי נבחר בן־דודו של פיודור הראשון־ מיכאיל רומנוב לצאר של רוסיה וייסד את שושלת רומנוב.
עם שחרור מוסקבה משליטה פולנית, התקיימה ב־
7.2.1613 אספת ה“זמסקי סובור” (אסיפת נציגי העם) לבחירת
הצאר החדש. ההכרזה הרשמית נדחתה במטרה לוודא שהבחירה (מיכאיל רומנוב)
מקובלת על כל שכבות האוכלוסייה. עם בחירת הצאר החדש השלטון המרכזי התבסס
והסתיימה תקופת הצרוֹת.
ב־ 11.7.1613 נערך הטקס בקרמלין והצאר החדש מיכאיל הראשון פיודורוביץ', עלה לשלטון, בהיותו בן 16. החל שלטונה של השושלת לבית רומנוב. מיכאיל היה אחיינה מדרגה שנייה של הקיסרית אנסטסיה רומנובה.
בשנת 1619 השליטה המעשית במדינה
הועברה לידי אביו, פיודור רומנוב, ששוחרר מהשבי הפולני. בתקופת שלטונו של
מיכאיל, הוא שיקם את הכלכלה והמסחר לאחר תקופת הצרות, ארגן מחדש את הצבא,
חתם על חוזה שלום עם שוודיה והכריז על הפסקת לחימה עם פולין. הוא מלך
כ־ 32 שנים, עד מותו בשנת 1645.
בנו של מיכאיל, אלכסיי הראשון, איחד את רוסיה עם אוקראינה בשנת 1654. הוא נפטר ב־ 1679 וירש אותו בנו הבכור, פיודור השלישי. הוא נפטר בגיל
20 בלבד ולאחר מותו עלו שני אחיו הצעירים־ סופיה אלכסייבנה ו־ איוואן החמישי.
בשנת 1682 עלה לשלטון אחיהם מאישתו
השנייה של אלכסיי, פיוטר הראשון אלכסייביץ' או פיוטר הגדול (“פטר
הגדול”). ראשית שלטונו הייתה עם אחיו החלש איוואן החמישי, עד למותו של
איוון ב־ 1696. משנה זו נותר פיוטר שליט יחיד עד שנת 1724, בה החל לחלוק את השלטון עם אשתו
יקטרינה הראשונה. תקופת שלטונו של פיוטר התאפיינה בהתפשטותה
הטריטוראלית של רוסיה לכיוון מערב והפיכתה למעצמה אירופאית מהמדרגה
הראשונה. כיום פטר הגדול נחשב לאבי רוסיה המודרנית.
בראשית שלטונו יישם פיוטר רפורמות מקיפות שמטרתן להביא למודרניזציה מערבית ברוסיה (Westernization). בעצת
יועציו המערביים ארגן את הצבא הרוסי בהתאם לתפיסות אירופאיות, פיזר את
גדודי הסטרלצים (הצבא הסדיר) המרדניים, והרכיב צבא מחדש. בנוסף לכך חלם
פיוטר להפוך את רוסיה למעצמה ימית, אולם לרוסיה לא היה מוצא מספיק ראוי לים
(בראשית שלטונו “הים הלבן”, שהיה בצפון־מערב רוסיה, היה המוצא היחיד
שבשליטתו). כל מדיניותו העתידית שאפה להשיג מוצא זה, או כפי שהוא קרא לו־
“חלון לאירופה”.
בביקוריו בממלכות האירופיות התרשם פיוטר כי המנהגים
והגינונים האירופיים עליונים על אלו הנהוגים ברוסיה. בעקבות זאת, ציווה על
כל פקידיו ואנשי חצרו לגזוז את זקניהם הארוכים וללבוש בגדים
אירופיים.
בין השנים 1683־ 1699 התחוללה “מלחמת האימפריה העות’מאנית מול הליגה הקדושה” או בשמה
השני “המלחמה הטורקית הגדולה”. הליגה הקדושה הורכבה מבית הבסבורג (ברובו
באימפריה הרומית הקדושה), האיחוד הפולני־ליטאי, הרפובליקה של ונציה ובהמשך
גם רוסיה הצטרפה. המלחמה העות’מאנית־רוסית של 1686־ 1700 החלה לאחר שפיוטר הגדול הצטרף
לקואליציה האנטי־טורקית של הליגה הקדושה. היא נגמרה כחלק מהסכם קרלוביץ
ובסוף באמנת קונסטנטינופול ב־ 1700.
הקהילות היהודיות באזורי בוסניה, הרצגובינה וקוסובו נפגעו קשות במהלך הלחימה. ב־ 1689, כבשו כוחות הליגה
הקדושה את אזור קוסובו והחריבו את העיר האסטרטגית, נובו ברדו. יהודי העיר
נטשו אותה, עברו לערים מיטרוביצה ופרישטינה, וייסדו שם קהילות חדשות.
האוסטרים כלאו יהודים מסקופיה במחנה מעצר הסמוך לפרישטינה. ב־ 1697
כבשו כוחות הליגה הקדושה את אזור בוסניה ואת העיר סרייבו, והעלו באש את העיר ובכלל זה את הרובע היהודי ובית הכנסת של הקהילה.
המלחמה הסתיימה בהפסד עות’מאני וחתימת “הסכם קרלוביץ” בינואר 1699. כחלק הסכם זה נאלץ הסולטאן העות’מאני,
מוסטפא השני, לעשות ויתורים טריטוריאליים נרחבים (זה סימן את תחילת סופה של
השליטה העות’מאנית על האזור, והתחזקותו של בית הבסבורג). המלחמה הזו מיצבה
את הצארות הרוסית (בהמשך “האימפריה הרוסית”) כמעצמה דומיננטית במערכת
הבריתות גם במרכז ומערב אירופה.
בשנת 1699 השתנה מניין השנים:
במקום למנות את השנים מבריאת העולם לפי התנ""ך, התחילו למנות את השנים החל
מהולדתו של ישו, אולם לוח השנה היוליאני נותר בשימוש.
בשנת 1703 ייסד פיוטר את עירו החדשה “סנקט פטרבורג”58 כ“חלון לאירופה” על
שם פטרוס הקדוש באזור אינגרה (שאותה כבש מידי שוודיה). פיוטר הגדול בחר
להשתמש בתחילית “סנקט” ובסיומת “בורג” שמקורן בגרמנית, ובכך רצה לשוות לעיר
אופי בינלאומי.
המלחמה העות’מאנית־רוסית של 1710־ 1711 התקיימה במקביל למלחמה הצפונית הגדולה59. המלחמה הסתיימה בניצחון העות’מאנים, אשר החזירו לעצמם את השטחים שנכבשו ע""י הרוסים במלחמה הקודמת.
פיוטר שינה את מבנה הכנסייה האורתודוקסית.
בשנת 1721. הוא החליף את משרת “הפטריארך של מוסקבה” במועצה המונה 10 אנשי דת בשם “הסינוד הקדוש” שנועדה למלא את תפקיד הפטריאך.
בשנת 1721 קיבל פיוטר את התואר “קיסר רוסיה כולה” (Император Всероссийский) ומשנה זו, ועד 1917, רוסיה תיקרא “הקיסרות הרוסית”, או “האימפריה הרוסית”.
בשנת 1724 הוכתרה יקטרינה, אשתו
השנייה של פיוטר, בתואר קיסרית, ופיוטר חלק איתה את שלטונו. כל בניו הזכרים
של פיוטר מתו, ואת בנו הבכור, אלכסיי, הוא הורה להוציא להורג כיוון שהתנגד
למדיניותו. את אימו, אודוקסיה, האשים בניאוף והיא נענשה.
פיוטר היה אינטלקטואל וסובלן מבחינה דתית, ובחצרו כיהנו
שלושה יהודים, שניים מהם בתפקידים רמים (פיוטר שפירוב ואנטון דיוויר),
וליצן החצר, יאן ד’אקוסטה, שהיה בעל השפעה לא מבוטלת על הצאר.
פיוטר נפטר ממחלה קשה ב־ 1725.
היעדר יורש מוסכם עורר סכסוכי ירושה רבים. בסופו של דבר יקטרינה הייתה
ליורשת, תוך שהיא מסתייעת במשמר הקיסרי. עם מותה, לאחר שנתיים, ירש אותה
נכדו של פיוטר מבנו אלכסיי־ פיוטר השני.
בזאת הסתיים קו הירושה הזכרי הישיר של שושלת רומנוב. מעתה
ואילך, תהליך הירושה התבצע בחוסר סדר מוחלט, במה שנקרא “עידן מהפכות
הארמון”.
פיוטר השני היה בן 3 כשאביו,
אלכסיי, הוצא להורג ע""י פיוטר הגדול באשמת בגידה. בהתאם לצוואה של יקטרינה
הראשונה עד שפיוטר יגיע לגיל 16 השלטון המעשי היה צריך להיות בידי המועצה הסודית העליונה. פיוטר השני מת בגיל 14
מאבעבועות שחורות. בעקבות הזמנה של המועצה הסודית העליונה,
התמנתה אנה, בתו של איוואן החמישי, לקיסרית רוסיה. היא שלטה בין
השנים 1730־ 1740.
אנה שיקמה את המשטרה החשאית בה השתמשה להטיל אימה במתנגדיה
בעילית השלטת. היא התעמרה באצולה הרוסית הוותיקה, מנעה מהם משרות בכירות
ונתנה אותם לגרמנים. אצילים שהתנגדו למדיניות העדפה זאת הוצאו
להורג.
במדיניות החוץ החלה אנה במספר צעדים שהשפיעו עמוקות על דרכה הדיפלומטית של רוסיה בעתיד.
בתקופתה של אנה החלה התפשטותה של רוסיה לאזורי אסיה
המרכזית וחלק מקזחסטן סופח לאימפריה. רוסיה נלחמה ב־ “מלחמת הירושה
הפולנית” (1733־ 1738) לצד
קרל השישי, קיסר האימפריה הרומית הקדושה, צעד חשוב להגברת השפעתה של
רוסיה על האיחוד הפולני־ליטאי.
בשנת 1735/6 יצאה רוסיה למלחמה
עות’מאנית־רוסית חדשה. מלחמה זו פרצה עקב חילוקי דעות לגבי תוצאות מלחמת
רוסיה־פולין. ה“קאזוס בלי” (“עילה למלחמה”) היה הפשיטות הטטריות מחצי האי
קרים. אוסטריה חשה לעזרת בת־בריתה רוסיה אך הובסה ע""י העות’מאנים ונאלצה
לחתום על הסכם עימם. הסכם זה, בנוסף לאיום הממשמש ובא מפלישה שוודית, אילץ
את אנה לחתום על הסכם שלום: “הסכם ניש” עם הסולטאן מהמוט
הראשון60 ב־ 1739.
כבר בשנת 1732 אנה הודיעה שהיורש
שלה יהיה צאצא של אחותה יקטרינה. בכך קיוותה אנה לקבע את צאצאיו של איוואן
החמישי, אביה, כצארים ולא את צאצאי דודה פיוטר הגדול. יקטרינה הייתה נשואה
לדוכס ממקלנבורג אך עוד בשנת 1719 חזרה לרוסיה עם
בתה הקטנה־ אנה לאופולדובנה. אנה מאוד התקרבה לאחיינית שלה, אנה,
במיוחד לאחר שאימה יקטרינה, נפטרה.
בשנת 1739 אנה לאופולדובנה התחתנה עם דוכס מבראונשוויג וב־ 1740 נולד להם בן־ איוואן. באוקטובר 1740 אנה הקיסרית לא חשה בטוב, ולפני מותה חתמה על הסכם שאיוואן, בנה של אחייניתה אנה, יהיה יורש העצר.
איוואן השישי אנטונוביץ' היה בן חודשיים בלבד
כשהקיסרית אנה נפטרה. בשל היותו תינוק מונה הדוכס ארנסט בירון (מאהבה של
הקיסרית אנה) לעוצר. הוא הודח ואימו של איוואן השישי, אנה, מונתה לעוצרת.
בנובמבר 1741 הודחו איוואן השישי ואימו מהשלטון ע""י יליזבטה, בתו של הצאר פיוטר הגדול.
יליזבטה פטרובנה הייתה בתו של פיוטר הגדול ומשנת 1741 שלטה כצאריצה (קיסרית) עד מותה בשנת 1761. בשנת 1756 יליזבטה הורתה להחזיק את הילד איוואן השישי61 בבידוד מוחלט, ועל הסוהרים שהיו בקשר עימו הוטל לחבוש מסכה על
הפנים בעת כניסתם לתאו.
לאחר תפיסת השלטון הכריזה יליזבטה על חזרה לעקרונות
מדיניות פנים וחוץ אשר הונהגו ע“י אביה, פיוטר הגדול. היא ביטלה את כל
מוסדות השלטון שהונהגו באימפריה ע”י הקיסרית אנה.
במהלך כהונתה המשיכה רוסיה במלחמה עם שוודיה בשנים 1741־ 1743. במסגרת מלחמה זו הצבא הרוסי הביס את הצבא השוודי וסיפח חלקים ניכרים מפינלנד.
בשנת 1755, על מנת למנוע את
התחזקותה של פרוסיה, כרתה רוסיה ברית עם אוסטריה. ברית זו הביאה את רוסיה
להשתתף ב“מלחמת שבע השנים”62 בה יליזבטה הובילה את רוסיה לנצחונות על פרוסיה.
יליזבטה חוללה שינויים רבים כדוגמת ההנחייה לתרגם מחדש את הברית החדשה. התרגום החדש יצא לאור בשנת 1751 והוא
נמצא בשימוש עד היום, בשינויים קלים. היא ביטלה את עונש המוות ואסרה על
ביצוע עינויים קשים.
יליזבטה ראתה חשיבות רבה בפיתוח וקידום של תרבות, חינוך
ומדע ברוסיה. במהלך כהונתה נוסדו האוניברסיטה הראשונה ברוסיה־ “אוניברסיטת
מוסקבה” ו־“האקדמיה המלכותית לאומנויות”.
יליזבטה לא נישאה מעולם באופן רשמי, לכן מינתה את אחיינה הגרמני־ קרל פיטר אולריך (לימים פיוטר השלישי) ליורש עצר.
יליזבטה הייתה הצאצאית הישירה האחרונה של בית רומנוב.



פיוטר השלישי, היה קיסר רוסיה משנת 1761 ועד מותו שנה אחרי. הוא נולד בשלזוויג־הולשטיין בצפון גרמניה
לאמו שהייתה אנה פטרובנה, הנסיכה הגדולה של רוסיה, בתו של פיוטר הגדול,
ולאביו קרל פרידריך, דוכס הולשטיין־גוטורפ (אחיינו של קרל ה־ 12
מלך שוודיה). בעקבות מות אביו נהיה פיוטר יורש העצר של שוודיה. בשנת 1742, מינתה אותו דודתו יליזבטה להיות
לה ליורש עצר והביאה אותו מגרמניה לרוסיה. עם הגעתו לרוסיה בוטלה זכותו
לכתר השוודי, והוא המיר את דתו לנצרות האורתודוקסית ושינה את שמו מקרל
לפיוטר. הוא נישא לסופיה אוגוסטה פרדריקה פון אנהלט צרבסט, שלאחר המרת דתה
לנצרות אורתודוקסית, שמה שונה ל־ יקטרינה אלכסייבנה. בני הזוג שינו את
שמם לרומנוב לאחר שירשו את כס המלוכה.
יקטרינה אלכסייבנה, או יקטרינה השנייה (גם “יקטרינה הגדולה”) השתלטה ביולי 1762 על כס המלוכה בעת
ביקורו של בעלה פיוטר בעיר הולדתו הולשטיין. פיוטר אולץ לוותר על כתרו
וב־ 17 ביולי נרצח.
הצארית יקטרינה “הגדולה” (Catherine II) הייתה בשלטון מ־ 1762 עד למותה ב־ 1796. היא נולדה בפולין ב־ 1729 בשטטין, פרוסיה. יקטרינה פעלה רבות על מנת להגדיל את השטח
שבשליטת רוסיה וסיפחה למדינה שטח בגודל של כ־518,000 קמ""ר, יותר מכל שליט אחר בתולדות האימפריה, חוץ מפיוטר
הגדול.
בעת המלחמה העות’מאנית־רוסית של 1768־ 1774, השיגה רוסיה גישה לים השחור
וסיפחה את הערבה הענקית שמאוחר יותר הפכה לחלק מאוקראינה, שם נבנו הערים
אודסה, ניקולאייב, יקטרינוסלאב (מילולית “תהילת יקטרינה”, כיום נקראת
דניפרו) וחרסון.
בשנת 1783 כבשה יקטרינה גם את חצי האי קרים, 9 שנים בלבד לאחר שהאי זכה בעצמאות מהאימפריה העות’מאנית. מלחמה זו63 הייתה חלק משמעותי בתהליך ההתפשטות של האימפריה הרוסית דרומה, מזרחה ומערבה.



בשנת 1764 יקטרינה השנייה ביצעה חילון של שטחי הכנסייה. ב־ 1768 הנהיגה את השימוש בשטרות כסף.
בשנת 1772 האיחוד הפולני־ליטאי
חולק בין האימפריה הרוסית, אוסטריה ופרוסיה, ובעקבות חלוקה זו, סיפחה רוסיה
שטחים שהיו מאוכלסים ביהודים רבים. כחלק מגישת הנאורות, יקטרינה ניסתה לקבל
את היהודים שצורפו לממלכתה כשווים בין שווים.
בשנת 1778 יקטרינה השנייה חילקה את רוסיה ל־ 50 מחוזות, כאשר לכל מחוז נקבע שליט נפרד. חלק מהשינוי הכללי של 1778 היה שיוך התושבים
למעמדות. שינוי זה השפיע גם על יהודים שמיעוטם הוכרו כסוחרים הזכאים להירשם
בגילדות, ויתרתם סווגו כזכאים לגור בערים־ ומכאן זכאותם לבחור נציגות
לעירייה ואף להיבחר. בעקבות כך, צומצמה האוטונומיה הפנימית של מוסדות
הקהילה היהודית, שההצדקה לקיומה הנפרד נעלמה.
ליהודים הוענקו זכויות בערים, בהן הזכות לעסוק בסחר בלי כל
מגבלות. כתוצאה מכך התלוננו סוחרים רוסים על כך שהיהודים מתחרים בהם בצורה
בלתי הוגנת.
ב־ 1782 בהמשך להחלטה כי סוחרים
ועירוניים חייבים לשבת ביישובים עירוניים ולא ביישובים כפריים, חלו גם על
היהודים מגבלות על התיישבות בכפרים אלא אם עסקו בחקלאות. ב־ 1791
בלחץ סוחרים רוסים שחששו מתחרות, קבעה יקטרינה ליהודים את “תחום המושב”, באזורי השוליים המערביים של האימפריה64, ובו הותר להם לחיות ולפעול.
יקטרינה יצרה את “תחום המושב” לאחר כמה נסיונות כושלים של
קודמיה, ביניהם יליזבטה, להוציא את היהודים מרוסיה לחלוטין, אלא אם הם
ימירו את דתם לנצרות האורתודוקסית.
בשנת 1787 פרצה שוב המלחמה העות’מאנית רוסית והיא נמשכה עד 1792. יקטרינה
הגדולה דרשה מהסולטאן העות’מאני אבדילהמיט הראשון שיעמוד בהסכמים הקודמים
בין המעצמות. אבדילמהיט הראשון דרש שהרוסים יסוגו מגאורגיה ושישיבו את חצי
האי קרים הכבוש. המלחמה פרצה ולצד האימפריה הרוסית לחמו בית הבסבורג בהנהגת
יוזף השני, קיסר האימפריה הרומית הקדושה. לאחר מות אבדילמהיט הראשון
המשיך את הלחימה מחליפו, סלים השלישי אך הוא הובס ונאלץ לחתום על הסכם
שלום ב־ 1792.
יקטרינה עיצבה את רוסיה מבחינות שונות והניחה את היסודות לתור הזהב של התרבות הרוסית בסוף המאה ה־ 19 ותחילת המאה ה־ 20. היא תרמה לאמנות של רוסיה יותר מכל
שליט אחר. בנוסף, היא כתבה מדריך הוראה לילדים, בהשראת הפילוסוף הבריטי
ג’ון לוק. בשנת 1764 הקימה את מוסד הלימודים
“סמולני”, שנחשב לאחד מבתי הספר הטובים באירופה, בו התחנכו בנות של סוחרים
עשירים ונשות אצולה.
היא התכתבה עם וולטר (פילוסוף צרפתי), דני דידרו
(סופר ופילוסוף צרפתי ממבשרי עידן הנאורות בצרפת), וז’אן לה רון
ד’אלמבר (מתמטיקאי, מהנדס, פיזיקאי ופילוסוף צרפתי).
יקטרינה השנייה מתה כנראה משבץ ב־ 16.11.1796 והחליף אותה בשלטון בנה, פאבל הראשון. מדיניות הפנים של פאבל
(שכללה מתן זכויות נוספות לצמיתים, מלחמה בכל השפעה צרפתית, ורפורמה של
הצבא לפי השיטה הפרוסית) עוררה את זעמם של האצילים, ובמרץ 1801
נרצח פאבל בחדר השינה שלו. בנו אלכסנדר הראשון ירש אותו.



אלכסנדר הראשון (בשמו המלא, אלכסנדר פאוולוביץ' רומנוב) נקרא גם “אלכסנדר המנצח” והוא היה קיסר רוסיה מ־ 1801 ועד מותו ב־ 1825. אלכסנדר חונך ברוח
רעיונות תקופת ההשכלה, ובעיקר ברוח רעיונותיו של ז’אן ז’ק רוסו
(פילוסוף, סופר, תאורטיקן ומלחין). עם עלייתו לשלטון פתח בסדרת רפורמות
ליברליות בנוסח המשטר האנגלי: הוא ניסה לתקן חוקה, לבטל את הצמיתות ולמגר
את השחיתות. הוא הקים 8 משרדי ממשלה (משרד החוץ,
משרד לכוחות היבשה, משרד הצי, משרד הפנים, משרד המשפטים, משרד האוצר, משרד
המסחר, משרד החינוך). רפורמות הליברליזציה והענקת החוקה לא צלחו והצמיתות
לא בוטלה.
עם עלייתו לשלטון נדרש אלכסנדר הראשון להתייחס לשאלת מעמדם של היהודים בממלכתו והוא הקים ב־ 1802 את ה“ועדה
לשיפור מצבם של היהודים” (או “הוועדה לקידום היהודים”), שדנה בדרך הטובה
ביותר ל“תיקונם” של היהודים. באוקטובר 1804 השלימה
הוועדה את מלאכתה והגישה לצאר את מסקנותיה. על בסיס מסקנות אלה אישר הצאר
בחודש דצמבר של אותה השנה את “תקנת 1804”65 המשקפת את ההנחות האלה:
היהודים הם יסוד זר האחראי לבעיות הכלכליות והחברתיות
במערבה של רוסיה ועל כן יש לתקן את מצבם, ברוח האבסולוטיזם הנאור. התקנות
יועדו להגן על החברה מפני היהודים, על פי תפיסות משכיליות־יצרניות לפיהן
עובד האדמה הוא אדם מועיל ויצרני, ולעומתו הסוחר הזעיר והמתווך הם גורם
מזיק לכלכלה ויש לרסנו. כמסקנות מהחלטות הוועדה הוטלו על היהודים גזירות,
אולם הם גם זכו להישגים אזרחיים. התקנה אישרה ליהודים ללמוד במוסדות החינוך
של האימפריה ואף להיות בעלי קרקעות, אך הגבילה את מושבם לתחום המושב והטילה
מגבלות על עיסוקיהם. בפועל, חשו היהודים יותר את ביצוע חלקה המגביל של
החוקה, יותר מאשר את חלקה הנאור.
בהשפעת מורו הצרפתי מילדותו, לאהארפ, הכריז אלכסנדר הראשון
כי הוא מעריץ את נפוליאון ואת צרפת. אולם, הוא שינה את דעתו כאשר לאהארפ
ביקר בפריז וסיפר לקיסר על אופיו האמיתי של נפוליאון.
אלכסנדר כינה את נפוליאון “המדכא של אירופה ומפר השלום”,
וניסה לרקום ברית כלל־אירופית כנגד נפוליאון, שמטרתה תהיה שחרור צרפת
מעולו, והפיכתה לקונפדרציה כלל־אירופית לאחר מכן. נפוליאון ניסה פעמים רבות
לכרות ברית עם הקיסר, אך אלכסנדר סירב והמשיך להילחם בו במסגרת הברית עם
אוסטריה ב“קרב אוסטרליץ”66.



לאחר מספר קרבות, בהם “קרב פרידלנד”, נחתם ב־
25.6.1807 הסכם שלום “חוזה טילזיט” בין צרפת לרוסיה
המובסת. נפוליאון נתן לאלכסנדר יד חופשית לגבי פינלנד, בסרביה, נסיכות
מולדובה ו־ולאכיה. אלכסנדר ניצל את בריתו עם נפוליאון כדי לפלוש לשוודיה
בשנת 1809, לקרוע ממנה את פינלנד, ולקרוע את בסרביה מידי האימפריה העות’מאנית במסגרת המלחמה העות’מאנית־רוסית של
1806־ 1812.
למרות זאת, חוזה טילזיט לא החזיק הרבה זמן והחיכוכים בין נפוליאון לאלכסנדר הגיעו לשיא בעת פלישתו של נפוליאון לרוסיה67
בשנת 1812. נפוליאון כבש את מוסקבה וניסה לפוצץ את הקרמלין.
אלכסנדר הראשון היה איש דתי, דבר שהרחיק אותו ממחנה
הרפורמטורים אל המחנה השמרני. הוא היה הראשון מבין סדרה של צארים שמרניים
(חוץ מאלכסנדר השני) שלא השכילו להבין את השינויים שעוברת אירופה־ כדוגמת
המהפכה התעשייתית, שהגיעה לרוסיה באיחור ניכר אחרי מערב אירופה.
ב־ 1.12.1825 מת אלכסנדר בנסיבות
מסתוריות, כנראה מטיפוס הבהרות. מיד לאחר מותו נוצר מצב של “אינטררגנום”
(כינוי לתקופה שבין שלטונם של מלכים שונים ואין רציפות שלטונית). עוד באותו
היום, אחיו של אלכסנדר, קונסטנטין פאבלוביץ', שהיה יורש העצר, ויתר על כס
המלוכה לטובת אחיו הצעיר והלא אהוד־ ניקולאי, והוא הוכתר לצאר.
עלייתו של ניקולאי הראשון גרמה לתסיסה בציבור. רבים
התנגדו למינויו כצאר, אך הוא דיכא את ההתנגדות באכזריות. סיסמתו הייתה:
“צאר אחד, עם אחד ודת אחת”, ובה באים לידי ביטוי הכוחניות, ריכוזיות היתר
והקנאות הדתית שאפיינו את ימי שלטונו.
הוא כונה “צאר הברזל” ונודע כשליט עריץ ואכזר. משום שסייע
בחיסול מרידות ברחבי אירופה נגד מלכים וקיסרים, כונה גם “הז’אנדרם של
אירופה”. בין היתר סייע ניקולאי לקנצלר האוסטרי, מטרניך, בחיסול מרידות
“אביב העמים”68 בקיסרות האוסטרית.
בייחוד ידועה הייתה אכזריותו של ניקולאי הראשון כלפי היהודים, שבהם ראה זרים. ב־ 30 שנות שלטונו פורסמו כ־ 600 גזרות (שנקראו בשם “תיקון היהודים”)
שמטרתן למנוע את הפעילות של היהודים בכלכלה, לבולל אותם באוכלוסייה
המקומית, לערער את הקהילה היהודית ולהקטין את מספרם ע""י המרת דתם.
הגזרה הקשה ביותר הייתה חוק גיוס החובה לצבא הרוסי בשנת 1827, הידועה בשם “גזרת הקנטוניסטים”69 (Cantonists). החוק בוצע באלימות ע""י חטיפת ילדים לשורות הצבא.



בשנת 1828 פרצה המלחמה העות’מאנית־רוסית של 1828־ 1829 אשר הוצתה ע""י “קרב נאווארינו” (מלחמת העצמאות היוונית) ומאבק
היוונים לעצמאות. במהלכה התקדמו כוחות רוסים לעבר בולגריה, לאזור הקווקז
ולצפון־מזרח אסיה הקטנה. ב־ 14.9.1829 נחתם “הסכם
אדירנה” שנתן לרוסים את מרבית החוף המזרחי של הים השחור ואת פתח נהר
הדנובה. האימפריה העות’מאנית גם הכירה בריבונות הרוסית על גאורגיה ועל
שטחים בארמניה של היום. לסרביה ניתנה אוטונומיה ורוסיה הורשתה לכבוש את
נסיכות מולדובה וואלכיה (עד אשר הטורקים ישלמו להם פיצויים נרחבים).



מלחמת קרים־ שנת 1853 (המלחמה העות’מאנית־ רוסית של 1853– 1856):
שורשי המשבר שהוביל למלחמת קרים קשורים לשקיעתה המתמשכת של
האימפריה העות’מאנית, תהליך שהשלכותיו יצרו מצב לא יציב ביחסי הכוחות בין
המעצמות האירופאיות, שלכל אחת מהן אינטרסים הנוגעים לנכסיה של האימפריה
הנחלשת. ניצול חולשתה של האימפריה העות’מאנית כונה “השאלה המזרחית”.
רוסיה ניצלה את חולשת העות’מאנים כדי להתפשט דרומה, לעבר הקווקז, חופי הים
השחור וחבל הבלקן.
בריטניה וצרפת ראו בפעולותיה של רוסיה איום על האינטרסים
שלהן במזרח התיכון־ שליטה ימית של רוסיה במיצרים אסטרטגיים תפריע לנוכחות
הימית הבריטית וצרפתית באזור הים התיכון.
בנוסף ל“שאלה המזרחית” כזרז למלחמת קרים, עמדה שאלת
המשמורת על המקומות הקדושים בארץ ישראל. האתרים הקדושים לנצרות, ובראשם
“כנסיית המולד” בבית לחם ו“כנסיית הקבר” בירושלים, הוחזקו בידי נציגי
הנצרות האורתודוקסית שהיוותה את הסמכות הנוצרית העליונה בארץ הקודש. דבר זה
יצר חיכוך בין הנוצרים האורתודוקסים לבין הנוצרים הקתולים שישבו בארץ
הקודש. מ־ 1774 התחייבה רוסיה להגן על הנוצרים
האורתודוקסים שישבו בשטחי האימפריה העות’מאנית, ולכן, כאשר נפוליאון
השלישי (שעלה לשלטון בצרפת ב־ 1848) ביקש בשנת 1851 מהסולטאן אבדילמג’יט הראשון להכיר בנצרות
הקתולית בתור הסמכות הנוצרית העליונה בארץ הקודש־ ניקולאי הראשון לא ראה
בקשה זו בעין יפה.
ניקולאי הראשון ניסה לנהל משא ומתן עם הסולטאן, בו הוא
ביקש להשיב לכנסייה האורתודוקסית את השליטה על המקומות הקדושים, ואת הזכות
להתערב בנעשה בארץ ישראל על מנת לשמור על בטחונם וזכויותיהם של הנוצרים
האורתודוקסים. אבדילמג’יט הראשון סירב וב־ 2.7.1853 פלש ניקולאי לנסיכויות הדנובה (נסיכות מולדובה ולנסיכות וולאכיה,
חלק מרומניה של היום) שהיו בשליטת האימפריה העות’מאנית. לאחר מאמצים
דיפלומטיים כושלים, אבדילמג’יט הכריז מלחמה על האימפריה הרוסית ב־
23.10.1853 ופרצה מלחמת קרים. אל העות’מאנים חברו בריטניה וצרפת, ומאוחר יותר גם ממלכת סרדיניה.
למרות שהמלחמה התנהלה בזירות רבות, החזית העיקרית בה הייתה
בדרומה של רוסיה, בחצי האי־קרים (דרום אוקראינה) לחופו הצפוני של הים
השחור, ומכאן שמה. לאחר מצור של 11 חודשים על העיר
סבסטופול (שהייתה בסיס הבית של הצי הרוסי בים השחור), העיר נפלה. היה ברור
לכל הצדדים שרוסיה הובסה־ אך גם שמעצמות המערב לא יוכלו להמשיך
ולהתקדם.
החזיתות הנוספות היו בקווקז, בים הבלטי ובמזרח הרחוק.
במהלך הלחימה בים הבלטי התפתח מאוד תחום המיקוש הימי, בזכות עבודתו של
המהנדס הרוסי־שוודי עמנואל נובל (אביו של אלפרד נובל שעל שמו מוענק
פרס נובל).
המלחמה השפיעה מאוד על ניקולאי הראשון ומצבו התדרדר. ב־ 2.3.1855 מת ניקולאי, ובנו, אלכסנדר השני
(אלכסנדר ניקולאייביץ' השני) עלה לשלטון. אימו הייתה שרלוטה נסיכת
פרוסיה. לאחר הכתרתו פתח במשא ומתן לשלום.
מלחמת קרים הסתיימה ב־ 30 במרץ 1856 עם חתימת “חוזה פריז”, בעיקר
בשל עייפות שני הצדדים וההכרה ההדדית בחוסר היכולת להשיג הכרעה במלחמה.
רוסיה נאלצה לוותר על שטחים בבסרביה, נהר הדנובה הוכרז כאזור שיט חופשי,
הים השחור פורז, נסיכויות מולדובה, וולאכיה וסרביה זכו לעצמאות, ורוסיה
ויתרה על נסיונה להחזיר את השליטה של הנצרות האורתודוקסית במקומות הקדושים
בארץ ישראל.
מבחינה צבאית הייתה המלחמה מלאה בשגיאות ענקיות, התנהלות
שלומיאלית ובזבוז משווע של חיי אדם. המפקדים משני הצדדים הוכיחו עצמם כבלתי
מיומנים בעליל, כשהם מפגינים זלזול בחיי אדם תוך עריכת קרבות חסרי תוחלת
(לדוגמה “הסתערות הבריגדה הקלה” בקרב בלקלווה ב־ 25.10.1854).
המערכים הלוגיסטיים של הצבאות היו נגועים בחוסר יעילות
ובשחיתות, וגרמו למצב בו רובם המכריע של הנופלים במלחמה מתו לא מידי האויב
אלא מפגעי מזג אוויר, רעב ומחלות (כולרה ודיזנטריה).
מלחמת קרים הייתה המלחמה הראשונה שבה השתמשו רופאי השדה
בגבס לשם קיבוע שברים (מהצד הרוסי ע""י הרופא ניקולאי
פירוגוב70) ובחומרי הרדמה בניתוחים. פעילותו של
ניקולאי פירוגוב בהצלת חיי הפצועים בשדה הקרב נחשבת לתחילת רפואת הקרב
המודרנית.
רוב ההרוגים במלחמה לא נהרגו בקרבות אלא נפצעו, ומצבם
הוחמר בעקבות השהייה בבתי החולים, שהיו ברמה ירודה ביותר (עד למצב שבו רמת
התמותה בקרב החולים הייתה כ־40%). דבר זה השתנה עם
הגעתה של האחות פלורנס נייטינגייל (“הגברת עם המנורה”) בראש קבוצה
של 38 אחיות בצד מדינות הברית. בעזרת ארגון נכון ושמירה על ניקיון היא הורידה את רמת התמותה ל־ 2% בלבד אצל מדינות הברית.
למרות כל הכשלים, למלחמה זו הייתה השפעה חשובה על ההיסטוריה האירופית:
היא סימלה את פירוק הקואליציה של מנצחי “המלחמות
הנפוליאוניות” (בריטניה, רוסיה, אוסטריה ופרוסיה ששיתפו פעולה במשך ארבעה
עשורים כדי לשמור על השלום באירופה), כאשר האיבה החדשה שנוצרה בעקבות
המלחמה־ בעיקר בין רוסיה לאוסטרו־הונגריה, עתידה להיות בין הגורמים
העיקריים לפריצתה של מלחמת העולם הראשונה.
התמוטטות הסטטוס־קוו איפשרה לכוחות חדשים (דוגמת איטליה וגרמניה) שהיו אוסף רופף של נסיכויות וממלכות קטנות, להפוך למדינות.
מלחמת קרים הייתה המלחמה היחידה שחרגה מ“קונגרס וינה”71 – זו הייתה המלחמה היחידה בה לא נשמר
מאזן הכוחות ושני צדדים חברו יחד על מנת לתקוף צד שלישי. מבחינה מדינית,
ניתן לראות במערכת הבריתות שנוצרה במלחמה את תחילתו של גיבוש מאזן כוחות
חדש באירופה, אשר בא לידי ביטוי במלחמת העולם הראשונה.
זוהי המלחמה הכמעט־מודרנית הראשונה שכן במהלכה הייתה השפעה
רבה לפיתוחים טכנולוגיים כמו המצלמה, הרכבת, הטלגרף ומנוע
הקיטור:
במלחמת קרים הבינו לראשונה הכוחות הלוחמים את חשיבותם של פסי הרכבת כאמצעי יעיל במיוחד להעברת כוחות לוחמים ממקום למקום.
במלחמה זו נעשה לראשונה שימוש בטלגרף, הן לשימוש צבאי (תקשורת בין מקומות מרוחקים), והן לאזרחי.
תפקידה החשוב של העיתונות במהלך המלחמה, שלראשונה אפשרה
דיווח כמעט בזמן אמת מאזור הקרבות, תרמה ליצירתה של תודעה לאומית אצל אזרחי
המדינות הלוחמות, מה שתמך בהתפשטותה של התודעה הלאומית באירופה במחצית
השנייה של המאה ה־ 19.
לתקשורת במלחמה הייתה חשיבות רבה־ כתב ה“טיימס” הלונדוני, ויליאם הוורד רסל (William Howard Russel, 1820־ 1907), הביא את סיפור המלחמה מן השטח
לאנגליה. מלחמת קרים נחשבת למלחמה הראשונה שתועדה באופן מתוכנן בעזרת מצלמה
(ישנם תצלומים בודדים של צלמים עצמאים ממלחמות קודמות, כגון מלחמת ארצות
הברית־מקסיקו).
הזעזוע ברוסיה שנבע מסדרת התבוסות במלחמה והפגיעה בכושר
ההרתעה שלה, היוו זרז לעריכת סדרה של רפורמות פנימיות מקיפות. בהשפעת
הרפורמות שהונהגו בצרפת ובאנגליה, הנהיג אלכסנדר השני קו ליברלי ורפורמות
מקיפות. הוא שחרר את האיכרים והצמיתים, דבר שרק הגביר את התסיסה בהיווצר
מעמד של איכרים ללא קרקע וללא אמצעיי קיום. מצבם של האיכרים היה קשה יותר
ממה שהיה בהיותם צמיתים. בעקבות רפורמה זו וביטול מעמד הצמיתות, אלכסנדר
השני זכה לכינוי “המשחרר”. למרות שחרור האיכרים ממעמד צמית, ביצוע הרפורמה
היה מלווה במהומות איכרים.
באיחור רב הביא אלכסנדר לאימפריה את המהפכה התעשייתית שכבר הייתה בשיאה באירופה. תחת הנהגתו החלו להיסלל מסילות הרכבת ברוסיה.
בשנת 1867 מכר אלכסנדר השני את אלסקה והאיים האלאוטיים לארצות הברית.
בשנת 1872 ייסד את “ברית שלושת הקיסרים” בין רוסיה, גרמניה ואוסטרו־הונגריה.
הצאר ניצח את האימפריה העות’מאנית במלחמה העות’מאנית־רוסית של 1877־ 1878, שבה פתח
לשחרור העמים הסלאבים בבלקן מעול השלטון העות’מאני, והביא לשחרור בולגריה.
כחלק מהסכם הכניעה “חוזה סן סטפנו” שנחתם ב־ 3.3.1878, אלכסנדר השני גרם לפטור של רוסיה מתנאי התבוסה שנכפו עליה
בהסכם השלום לאחר ההפסד במלחמת קרים. הייתה זו מלחמה שעיצבה את פניו
המדיניים של הבלקן למסגרת הקיימת עד היום. היא היוותה ציון דרך לקראת סיום
דרכה של האימפריה העות’מאנית כמעצמה.
כתוצאה מהמלחמה הכריזו נסיכויות רומניה, סרביה ומונטנגרו על עצמאותן הרשמית.
בעקבות המלחמה כונס “קונגרס ברלין” (בין ה־ 13 ביוני ל־ 13 ביולי
1878) לאחר בקשת יריביה של רוסיה לפתוח מחדש את חוזה סטפנו, ובו דנו בנושאים הקשורים במצב חצי האי הבלקני.
למרות הרפורמות שהנהיג, שעוררו את חמת האצולה, נחשב הצאר
אלכסנדר השני מתון מידי בעיני הליברלים והרדיקאלים, ועורר התנגדות עזה בקרב
חוגי האינטליגנציה, שדוכאה על ידו. החלה תקופה של התעוררות אידיאולוגיות
שונות כדוגמת הסוציאליזם והליברליזם.
ב־ 1879 הוקמה תנועה מהפכנית בשם
“נרודניה ווליה” (“רצון העם”) שהייתה תנועה מחתרתית סוציאליסטית
(טרום־מרקסיסטית). השלטון עצר ושפט מאות סטודנטים והדבר הביא לתגובה של
טרור. ב־ 13.3.1881 נפצע אלכסנדר השני אנושות מפצצה
שהושלכה לעברו ע“י סטודנט מ”נרודניה ווליה"", והוא מת מפצעיו. העיתונות
האנטישמית בקייב ובאודסה רמזה שהיהודים הם אלו שרצחו את הצאר: הופצו כרוזים
רבים ותעמולנים הטיפו לממשלה להכות ביהודים על שרצחו את “הצאר הגואל”,
משחרר הצמיתים.
בעקבות אירועים אלו פרצו “הסופות בנגב”72, הפוגרומים ביהודי דרום־מערב האימפריה הרוסית.
לאחר מותו של אלכסנדר השני, בנו, אלכסנדר השלישי, ירש
את מקומו. אלכסנדר אלכסנדרורוביץ' רומנוב אשר ידוע בתור “עושה השלום” החל
את שליטתו בתור קיסר ממרץ 1881 ועד מותו בשנת 1894. אלכסנדר תחילה לא סומן כיורש עצר, אלא
אחיו ניקולאי. לאחר מות ניקולאי מדלקת שחפתית של חוט השדרה, הפך אלכסנדר
ליורש עצר. הוא ייבם את ארוסתו של אחיו, דאגמאר נסיכת דנמרק. אחרי
שהנסיכה הוטבלה לנצרות האורתודוקסית וקיבלה את השם מאריה פיודורובנה התחתנו
בני הזוג ולהם נולדו שישה ילדים.
אלכסנדר התנגד נחרצות לרפורמות הליברליות של אביו והיה צאר שמרן ודתי (בניגוד לאביו הליברל, ואחי־סבו, אלכסנדר הראשון).
כלל הרפורמות הפנימיות שביצע אלכסנדר נועדו לתקן את מה
שהיו לדעתו נטיות ליברליות מדי של המשטר הקודם, וכך הותיר אחריו רושם של
שליט שמרן שהסיג את רוסיה לאחור. בעיני רוחו ראה אלכסנדר אומה בעלת לאומיות
אחת, שפה אחת, דת אחת וצורת מנהל אחת.
אלכסנדר השלישי ירש את הקיסרות בתקופת הפרעות “סופות בנגב”
שפרצו לאחר רצח אביו. פקידי הממשל, ובראשם שר הפנים, ניקולאי פבלוביץ'
איגנאטייב, לא רק שלא מנעו את פרוץ הפרעות, אלא עודדו אותן.
במשך כל 14 שנות מלכותו של אלכסנדר
השלישי יחסו היה נוקשה כלפי היהודים. לאחר שביטאו הפרעות את זעם העם כלפי
היהודים, הגיע תורו של השלטון, והחלה תקופת “הפוגרום הקר”: על היהודים
נגזרו גזירות קשות בצורת אפליה והגבלות נוספות, שצמצמו עוד יותר את
זכויותיהם של היהודים, שהיו בלאו הכי מוגבלות.
עוד במהלך הפרעות הקים שר הפנים איגנאטייב ועדות מחוזיות,
שמטרתן “לברר את התנאים הקשים של התושבים הרוסים, שנגרמו על ידי התנהגות
היהודים בעסקיהם”. השאלות שהועמדו בפני הוועדות היו בדבר פעולות כלכליות
מזיקות של היהודים וכיצד יש למונען. המלצות הוועדות היו שורת הגבלות שיש
להטיל על היהודים.
ב־ 4.5.1882, בעקבות עצות שקיבל משר הפנים איגנאטייב, חוקק אלכסנדר השלישי את “חוקי מאי”73 שמטרתם הייתה להצר את צעדי היהודים, בייחוד מבחינה חברתית וכלכלית.
בענייני חוץ היה אלכסנדר איש שלום, ולכן זכה לכינויו, “עושה השלום” (Миротворец) אך כלל לא תמך בדוקטרינה
של שלום בכל מחיר ופעל לפי העיקרון שהדרך הטובה ביותר למנוע מלחמה היא
להיות מוכן לקראתה בכל עת. על אף סלידתו מיחסיו של הקנצלר אוטו פון
ביסמרק עם רוסיה, הוא נמנע מסכסוך פומבי עם גרמניה ואף החיה לתקופה את
“ברית שלושת הקיסרים”.
רק בשנות שלטונו האחרונות, אימץ אלכסנדר גישה עוינת יותר
כלפי הממשלה בברלין, ואף דאג להחזיק כוח צבאי גדול בקרבת החזית הגרמנית,
תוך חיזוק קשרי הידידות עם צרפת.
בענייני פנים, הוא דיכא רבות את מתנגדי השלטון. את רוב
עבודת הדיכוי ביצעה ה“אוכרנה”, המשטרה החשאית. כתוצאה מפעילות האוכרנה
רבים מן המהפכנים היגרו למערב אירופה, כדי לא להיות יעד לחיסול ע""י המשטר.
בעקבות הגירה זו אל המערב, רוסים רבים נחשפו אל
המרקסיזם74. בשל החשיפה למרקסיזם הוקמה המפלגה המרקסיסטית הרוסית ב־ 1884, (אולם היא לא גדלה משמעותית עד 1898).
בשנת 1886 שלח אלכסנדר השלישי את
רוקחו האישי, מרדכי לפידות איש מינסק, לארץ ישראל, כדי שיקים בית מרקחת
עבור הכנסייה הרוסית, שישרת את אלפי עולי הרגל לירושלים.
בשנת 1887 תכננה קבוצת יוצאי
“נרודניה ווליה” שרצחה את אביו, את רציחתו של אלכסנדר השלישי. ניסיון
ההתנקשות נכשל ומארגני ההתנקשות נעצרו. בין השותפים לקנוניה שנתפסו היה
אחיו של ולדימיר איליץ' אוליאנוב שלימים יאמץ את השם “לנין”.
מסילת הרכבת הטרנס־סיבירית נתנה מענה תחבורתי לצורך לקשר בין החבלים המזרחיים והמערביים של רוסיה. בשנת 1891 החלה הבנייה הסדירה של הנתיב העיקרי, הקו ה“טרנס־סיבירי”, תחת
פיקוחו של שר האוצר סרגיי ויטה. בנייתו הושלמה ב־ 1916. אורכו של הקו 9,288 ק“מ והוא חוצה
שמונה איזורי זמן. לקו זה נוספו הקו ה”טרנס־מנצ’ורי"" שממשיך אל תוך סין
ומגיע עד בייג’ינג, והקו ה“טרנס־מונגולי” שמגיע עד בירת מונגוליה, אולן
בטור, ממנה הוא נמשך דרום־מזרחה לבייג’ינג. המסילה הייתה במשך כ־101
שנים למסילת הרכבת הרציפה הארוכה ביותר בעולם.
בשנת 1888 הרכבת הקיסרית ובה הצאר
אלכסנדר השלישי ומשפחתו ירדה מהפסים. אלכסנדר החזיק גג מפורק והציל בכך את
כל מי ששהה בקרון. יהודי צאריצין (ב־ 1925־
1961 נקראה “סטלינגרד” וכיום נקראת “וולגוגרד”) הקימו בית כנסת שהנציח את נס הצלת הצאר.
בנובמבר 1894 הלך אלכסנדר השלישי
לעולמו מדלקת כליות כתוצאה מפגיעה בכליותיו מתאונת הרכבת, ובנו ניקולאי
השני, עלה לשלטון במקומו.



ניקולאי אלכסנדרוביץ' רומנוב, ניקולאי השני, “הצאר
והשליט של כל הנסיכויות הרוסיות” היה הצאר האחרון של האימפריה הרוסית ושלט
בה כ־ 22 שנים: מ־ 1 בנובמבר 1894 עד ה־ 15 במרץ 1917. אביו אלכסנדר השלישי חשב כי ניקולאי רכרוכי מדי ולא עשה דבר על מנת להכין את בנו לכתר.
ניקולאי התאהב בנסיכה גרמנייה אליקס מהסה, בתו של הדוכס מהס (Hess) ונכדתה של המלכה ויקטוריה, אך
אביו התנגד לשידוך עם הנסיכה (בנוסף להיותה מהאימפריה הגרמנית היריבה
לרוסיה, היא השתייכה למשפחה שהייתה נגועה בגנים של מחלת ההמופיליה).
כשאלכסנדר היה על ערש דווי, הסכים לנישואיו של ניקולאי לנסיכה הגרמנייה. ניקולאי עלה לשלטון ב־ 1.1.1894 וזמן קצר לאחר מכן התחתן עם אליקס, ששינתה את שמה לאלכסנדרה
פיודרובנה. היו להם חמישה ילדים (אולגה, טטיאנה, מריה, אנסטסיה, ואלכסיי).
כמו כל הצארים בני משפחת רומנוב, ניקולאי נחשב לשליט בחסד האל.
בחגיגות הכתרתו במוסקבה ב־ 1896,
נרמסו אנשים רבים למוות בעת שניסו לקבל מתנות מהצאר החדש. לאסון זה קוראים
“אסון חודינקה” ורבים ראו בו כסימן מבשר רעות.
בשנת 1897 הפך הרובל למטבע הרשמי
של רוסיה ע""י קביעת סטנדרט הזהב (כמה אחוזי זהב יש במטבע). זהו המטבע
העשרוני הראשון (שחושב בשיטה העשרונית).
סמוך לשנת 1905, המפלגות המהפכניות התאוששו מן הדיכוי של שנות ה־ 80 של המאה ה־ 19. מפלגת הפועלים הסוציאל־דמוקטרית הרוסית75 הוקמה ב־ 1898, והתפצלה ב־ 1903 לשתי תנועות: מנשביקים ובולשביקים.



ב־ 1898 החלה לגדול המפלגה
המרקסיסטית הרוסית. המפלגה הסוציאל־רבולוציונית (ס""ר) הוקמה בחרקוב
ב־ 1900, והזרוע הצבאית שלה (Boevaia
Organizatsiia) התנקשה באישים בכירים ברוסיה כגון שני שרים
פנים, ובדוכס הגדול סרגיי אלכסנדרוביץ', בנו של הצאר אלכסנדר השני.
התנקשויות אלו גרמו לממשלה לתת סמכויות רבות יותר למשטרה.
ב־ 8.2.1904, פרצה מלחמה במזרח
המדינה נגד יפן. הגורם ל“מלחמת רוסיה־יפן” היה הרצון היפני לשליטה בפורט
ארתור76 שהייתה נקודה אסטרטגית החולשת על האזור.
בתחילה המלחמה הייתה פופולרית, אולם היא הפכה שנואה יותר
ויותר על העם. המלחמה כלל לא הייתה קלה לעם הרוסי: אף על פי שהחיילים
הרוסים נלחמו באומץ לב, רבים מהם מתו וציודו של הצבא הרוסי היה לקוי
ומיושן, לעומת הצבא היפני המודרני והחדיש. לאחר קרבות עקובים מדם בפורט
ארתור וסביבותיה, יפן זכתה בניצחון מזהיר. בהסכם שלום שנחתם ב־
5.9.1905, בתיווכו של נשיא ארצות הברית תאודור
רוזוולט, נאלצה רוסיה לוותר על פורט ארתור והסביבה, ועל חצי מהאי סחלין
וכן להכיר בשלטונה של יפן בקוריאה. החיילים האשימו את הצאר ושריו בהפסד
במלחמה. ההפסד חיזק את המתנגדים לשלטון ניקולאי השני והיה בין הגורמים
שהובילו ל“מהפכת 1905” אשר אורגנה על ידי הסוציאליסטים והליברלים במטרה
להפיל את הצאר.
המהפכה החלה באירוע המכונה “יום ראשון העקוב מדם” שחל ביום ראשון ה־ 22 בינואר (לפי הלוח (הישן) היוליאני מצוין בתאריך 9 בינואר). המוני מורדים, פועלים ובני
משפחותיהם צעדו לעבר ארמון החורף של הצאר בסנקט פטרסבורג. אש נפתחה מהארמון
על מפגינים כחלק מנסיון דיכוי ההפגנה. האירוע הצית מרידות ושביתות ברחבי
המדינה ומקובל לראות בו את האירוע שהחל את המהפכה.
באודסה ב־ 14.6.1905, צוות אוניית
הקרב ‘פוטיומקין’ של הצי הרוסי, מרד בקציניו, הרג את רובם והשיט את האנייה
מסביב לים השחור. מרידה זו נתפסה מאוחר יותר כשלב הראשון לקראת
מהפכת 1917.
במהלך המהפכה רבים הפכו את היהודים לשעירים לעזאזל משני
הצדדים. ההמונים התנפלו על היהודים ועשׂו בהם פוגרומים וגרמו לנזקים בנפש
וברכוש. ידועים במיוחד הפוגרומים באודסה, שם לפי הערכה, נהרגו
500 יהודים ביום אחד. סטודנטים גאורגים הגנו בגופם על יהודי העיר ואחד מהם אף שילם על כך בחייו. ב־ 19 באוקטובר 1905, פרע המון מוסת ביהודי קישינב (פוגרום קישינב השני): כ־ 200 יהודים היו מאורגנים בקבוצה להגנה עצמית, אך רק למחצית מהם היו אקדחים. 29
יהודים נהרגו, ועשרות נפצעו, אך גם פורעים רבים נהרגו. בנוסף לפוגרומים הקשים, הצאר טען ש־ 90% מן
המהפכנים הם יהודים. בעקבות הפגיעות ביהודים רבים מיהודי רוסיה היגרו אל
ארצות הברית ומערב אירופה וחלק קטן היגר לארץ ישראל. בין המהגרים היו
סופרים ואנשי רוח רבים, בהם שלום עליכם, שהיגר לארצות הברית. רבים
מהתנועה הציונית ומחוצה לה תמכו במהפכה: מפלגת הבונד היהודית ברוסיה
תמכה במהפכה והובילה אותה בעיירות היהודיות. בנוסף מפלגת פועלי ציון
תמכה במהפכה אולם לא שיתפה פעולה עם מפלגת הבונד.
לאחר סיום המהפכה אירעו פרעות “המאות השחורות”, התוצאה לפריצתן הייתה התמרמרות חוגים בכנסייה על החלשת הכנסייה ע""י הצאר.
הצאר ניקולאי השני אולץ ב־ 17.10.1905 לחתום על מסמך בשם “מנשר אוקטובר” בו העניק חופש דת, חופש ביטוי
וחופש ההתארגנות (והוא גם היווה בסיס לחוקה הרוסית של שנת 1906). ניקולאי הקים גם את “הדומה”־ פרלמנט רוסי שבו ישבו נציגי
העם. עד אז לא היה גוף מחוקק רשמי ברוסיה, אלא מועצות מייעצות לצאר. הדומה
הוקמה כמוסד מייעץ אך ניקולאי נאלץ להקנות לדומה גם סמכויות של מחוקק.
בדצמבר 1905 פורסמו שינויים לחוק הבחירות, אשר הקנו זכות בחירה ליותר ממחצית מהאוכלוסייה הגברית, מעל גיל 25.
בפברואר־ מרץ של 1906 נערכו הבחירות הראשונות לבית הנבחרים, ‘הדומה’, ו־ 12 יהודים נבחרו. בדומה היה רוב לשוחרי המודרניזציה ובאפריל
1906 הממשל הציע חוקת יסוד חדשה למדינה. הדומה פוזרה ב־ 8.7.1906 אחרי 72 ימים מהקמתה, ע""י ניקולאי. הדומה השנייה התכנסה בפברואר 1907 והייתה קצרת ימים אף היא (103 ימים).
למרות הסכמתו של ניקולאי, הפרלמנט הרוסי נהנה מזכויות מועטות והיה נתון
לשליטתו המלאה של הצאר. המדינה לא השתנתה, הדומה הייתה ללא השפעה, המהפכה
דוכאה והצאר שיבש את הפעילות המהפכנית בהצלחה. המנהיגים המהפכניים נאסרו או
גלו מן הארץ־ חלק מן המהפכנים יהיו עתידים להיות בעלי תפקיד בכיר בברית
המועצות.
בנם הצעיר של ניקולאי השני ואלכסנדרה, אלכסיי, היה חולה
בהמופיליה. מתוך ייאוש, אלכסנדה, ניסתה למצוא מזור לבנה אצל נזיר תימהוני
בשם גרגורי רספוטין77 “הנואף”. אלכסנדרה
נעשתה תלויה בעצותיו של רספוטין, שאותן קיבלה כמסרים ישירים מאלוהים.
רספוטין הוקע על ידי הציבור הרוסי עקב היותו מושחת ובשל חיי הפריצות המינית
שניהל. גם אנשי החצר שנאו אותו כי חשו מאוימים מכוחו הפוליטי הבלתי מוגבל
בחצר הצאר.
לאחר רצח הארכידוכס פרנץ פרדיננד ע""י לאומנים סרבים בסרייבו ב־ 28.6.1914 התלבט ניקולאי כיצד לפעול־
מצד אחד הוא לא רצה לנטוש את בני בריתו הסרבים לדרישותיה של
אוסטרו־הונגריה, אך מצד שני לא רצה להתחיל מלחמה כללית.
בסדרה של מכתבים שכתב ל־וילהלם השני קיסר גרמניה (מה
שקרוי “ההתכתבות של וילי וניקי”), שניהם הצהירו על רצונם בשלום, וכל אחד
ניסה לגרום לשני להתקפל ראשון. ניקולאי אף עשה צעדים מעשיים בכיוון הזה,
בכך שדרש שגיוס הכוחות יהיה רק בחזית האוסטרית ולא הגרמנית. לרוסים לא היו
תוכניות מתאימות לגיוס חלקי, אולם ב־ 31.7.1914,
ניקולאי עשה את הצעד הרה הגורל והורה על גיוס כללי־ דבר זה הוביל כמעט מיד
להכרזת מלחמה מצד גרמניה ובכך נאלצה רוסיה להכנס למלחמת העולם
הראשונה.
רוסיה נכנסה למלחמת העולם כשלושה ימים לאחר פריצתה, ב־ 1.8.1914. היא לא הייתה מוכנה לעימות וחוותה אבדות כבדות ואיבוד שטחים. בקרב טננברג (26.8.1914־ 30.8.1914) שהתחולל בין הרוסים
לגרמנים, הגרמנים נחלו את אחד הניצחונות הגדולים של צבא גרמניה במלחמת
העולם הראשונה, שתוצאותיו האסטרטגיות, הן בחזית המזרח והן בחזית המערב,
השפיעו השפעה של ממש על המלחמה.
יום לאחר הקרב (ב־ 31.8.1914) שינה
הצאר ניקולאי השני את שמה של עיר הבירה “סנקט פטרסבורג”, שהיה בעל צליל
גרמני, לשם בעל צליל סלאבי יותר־ “פטרוגראד” (ברוסית: העיר של פיוטר). דבר
זה היה אמור להעלות את המורל של העם הרוסי לאחר ההפסד לגרמנים.
בשנת 1915 הצבא הרוסי שוב נחל מפלה
בידי הגרמנים. ניקולאי הרגיש כי חובתו להנהיג את צבאו אישית,
ובספטמבר 1915 הוא לקח את תפקיד המפקד הכללי מדודו,
הדוכס הגדול ניקולאי ניקולאייביץ' הבן, לאחר איבוד החלק הרוסי של פולין.
ניסיונותיו לפקד ישירות על המלחמה הותירו את העניינים הפנימיים בידיה של
אלכסנדרה. כשהוא מנותק מדעת הקהל, ניקולאי לא הבין עד כמה העם היה חשדני
כלפי אשתו שהייתה ממוצא גרמני ולשמועות על תלותה ברספוטין. כעס על הנזק
שהשפעתו של רספוטין גורמת למלחמה ולמלכות הביאה לרציחתו של רספוטין על ידי
קבוצה של אצילים וביניהם בן דודו של הצאר, הנסיך יוסופוב, בדצמבר
1916.
חוסר שביעות הרצון מצורת ניהול המדינה ע""י הצאר, הקשיים
הגוברים בתוך המדינה ובעיקר השתתפותה של רוסיה במלחמת העולם וכשלונותיה בה,
הובילו לשביתות ומהומות בחורף של 1916־ 1917.
מחסור באספקת לחם לתושבי הבירה פטרוגרד הוביל להפגנת נשים
בקריאה ל“לחם ושלום”. החלה מהפכת פברואר. המהפכה נעשתה ע""י נטילת
סמכויותיו של הצאר.
ב־ 18 בפברואר 1917 (על פי הלוח היוליאני הישן, 3 במרץ על פי
הלוח הגרגוריאני) הכריזו עובדי בית החרושת הגדול בעיר, “בית חרושת
פוטילוב”, על שביתה. השובתים פוטרו וכמה חנויות נסגרו, מה שעורר תסיסה
במפעלים אחרים.
ב־ 23 בפברואר (8 במרץ לפי הלוח הגרגוריאני) נערכו פגישות ואספות לרגל “יום האישה
הבינלאומי”, שקיבלו בהדרגה אופי פוליטי וכלכלי. יום לאחר מכן, ב־ 24
בפברואר, השביתה התחילה להיות הפגנה פוליטית נגד השלטון.
ב־ 25 בפברואר (10 במרץ) מפקד כוחות הצבא בעיר קיבל פקודה מהצאר לפעול להפסקת
ההפגנות והמהומות בעיר. בשביתה הכללית בעיר השתתפו 240,000 פועלים וההפגנות התרחבו למוסדות הלימוד. התחיל מאבק מזוין בין
השובתים לכוחות הביטחון. בשלב זה הצבא לא השתתף בפעולות הדיכוי, אך בערב
מפקד הצבא קיבל מברק מהצאר בו הוא דורש להשתלט על המצב בעיר עד למחרת.
בנוסף, לפי הצו הקיסרי הופסקו ישיבות הדומה.
אולם, בבוקר שלמחרת ההפגנות בעיר המשיכו והתחבורה הציבורית
הושבתה. גדוד חיילים נשלח לדכא את ההתקוממות, אך החיילים סירבו לירות
במפגינים, רבים מהם אף ירו בקציניהם או ערקו והצטרפו למתקוממים. כוחות
המשטרה הצליחו להשתלט על מרכז פטרוגרד. בארמון טבריצ’סקי, מקום מושבה של
הדומה, חברי הדומה החליטו שלא לקבל את הצו הקיסרי והתנגדו להפסקת פעילות
הדומה. הם מינו ועדה זמנית, ובכך למעשה הדומה “אותתה” שהיא משתתפת במרד.
בערב, בישיבה בראשות ראש הממשלה ניקולאי גוליצין, הוחלט להכריז על מצב
חירום צבאי בעיר.
המרידות והשביתות התפשטו וב־ 27 בפברואר (12 במרץ) החל מרד פנימי בצבא. לקראת סוף היום 66,000 חיילים תמכו במהפכה. בתוך יומיים רובם של 170,000 החיילים בעיר השתתפו
בהפגנות. הפועלים המורדים התחמשו בנשק ממחסני הצבא. המפגינים השתלטו על בתי
הסוהר ושחררו את כל האסירים, כולל האסירים הפליליים. בעיר החל מצוד אחר
שוטרים.
בשעה 14:00 המפגינים נכנסו לארמון
טבריצ’סקי שבו התקיימו ישיבות ה“דומה”. על חברי הדומה היה להחליט אם להצטרף
למהפכה או להישאר נאמנים לצאר. לפי החלטת הוועדה הזמנית הדומה הכריזה
שהשלטון במדינה עובר לידיה.
באותו הזמן הוקם “סובייט פטרוגרד” 78, מועצה מהפכנית בהשתתפות פועלים, איכרים ואנשי צבא, בראשות
ניקולאי צ’כאידזה וסגנו אלכסנדר קרנסקי. ניקולאי היה חבר בדומה
וראש סיעת המנשביקים. תוך יום נבחרו כ־ 3,000 חברי הסובייט, רובם חיילים. בראש, עמד וועד הפועל בהרכב של 15 חברים.
שתי הרשויות היריבות, הדומה וסובייט פטרוגרד התחרו על
השלטון ועל כן, בתור פשרה הוקמה הממשלה הזמנית, על מנת להנהיג את רוסיה
לבחירות לאספה מכוננת.
הסובייט החליט לתמוך בהחלטות הדומה, אבל לא להשתתף בממשלה
זמנית. הממשלה בראשות ניקולאי גוליצין החליטה לשלוח מברק אל הצאר ולהודיעו
שהממשלה אינה שולטת במצב ומציעה להתפזר.
בבוקר של ה־ 28 בפברואר (13
במרץ) יושב־ראש הדומה מיכאיל רודזיאנקו ניהל משא ומתן עם
מפקדי הצבא על תמיכתם בדומה. במקביל, ניהל משא ומתן עם ניקולאי השני על
המשכיות השלטון. היה ברור שהצאר איבד כמעט לגמרי את השליטה במדינה. מקורביו
פנו אליו בבקשה לוותר על הכס לטובת אחיו, הנסיך מיכאיל
אלכסנדרוביץ'.
ב־ 1 במרץ (14 במרץ), הממשלה הזמנית קיבלה את הכרתן של צרפת ובריטניה, בעלות
בריתה של רוסיה במלחמה. במקביל, פרסם “הסובייט של פטרוגרד של נציגי הפועלים
והאיכרים” את “פקודה מס' 1” לפיה הצבא כפוף
לסובייט. הסובייט, שרוב חבריו חיילים, הורה לצבא להישמע להוראותיו ולא
להוראות הממשלה הזמנית. מצב זה יצר תוהו ובוהו שלטוני במדינה: הסובייט
והממשלה הזמנית התקיימו במקביל.
ב־ 2 במרץ (15 במרץ) הצאר ניקולאי השני החליט להישמע למקורביו, ובקרון רכבת
בקרבת העיר פסקוב (השוכנת במרכז החלק האירופאי של המדינה) הכריז ניקולאי
שהוא מוותר על השלטון ומעביר אותו לאחיו מיכאיל, אך מיכאיל סירב לקבל עליו
את המלוכה.
בנקודה זו, איבדה המלוכה את שארית סמכויותיה, ואלו עברו
למחרת ממיכאיל לידי ממשלת המעבר בראשות הנסיך גאורגי לבוב (שהיה מטעם
המפלגה הדמוקרטית החוקתית) עד לכינון האספה המכוננת. 300 שנות שלטון של בית רומנוב הגיעו לקיצן.
ב־ 4 במרץ (17 במרץ) העיתונים פרסמו את הודעות ניקולאי השני ואחיו מיכאיל, ואת
תוכנית הפעולה של ממשלת המעבר (הממשלה הזמנית).
הממשלה הזמנית שלטה רשמית ברוסיה, אבל כוחה היה מוגבל על ידי סובייט פטרוגרד. הסובייט שלט בצבא, במפעלים ובמסילות הרכבת.
ממשלת המעבר הצליחה לארגן את הבחירות, אבל לא סיימה את
השתתפותה של רוסיה במלחמת העולם הראשונה, ולכן נחלשה הפופולריות שלה בין
תושבי רוסיה ייגעי־המלחמה. בנוסף, נמנעה הממשלה מלקבוע את מדיניותה המוחלטת
של רוסיה, בעיקר מכיוון שהייתה זמנית. בעקבות כישלונותיה של ממשלתו, לבוב
התפטר ב־ 21.7.1917 (הלוח היוליאני) והוחלף בסגנו־ אלכסנדר קרנסקי מהמפלגה הסוציאל־רבולוציונרית.
בימי קרנסקי הוסיפה רוסיה להיות מעורבת במלחמת העולם
הראשונה, והוא לא הצליח להתמודד עם הבעיות שעמדו בפני רוסיה. הלחצים מימין
(מצד כוחות כדוגמת אלה שעמדו מאחורי “פרשת קורנילוב”79) ומשמאל (בעיקר מידי הבולשביקים) הקשו מאוד על הממשלה.



לאחר פרשת קורנילוב והתפטרות השרים, מינה עצמו קרנסקי גם
כמפקד העליון של הצבא במקום הגנרל קורנילוב. במעמדו זה אירגן את הממשלה
מחדש, והכריז על רוסיה כרפובליקה דמוקרטית וכך הוקמה הרפובליקה הרוסית
(Российская республика / Россійская республика).
ממשלתו של קרנסקי העבירה את המשפחה הצארית לעיר טובולסק שבסיביר באוגוסט 1917. הם נשארו שם במהלך מהפכת
אוקטובר (המהפכה הבולשביקית) אך אז הועברו ליקטרינבורג, שהייתה בשליטת הצבא
האדום. שם מצאו את עצמם הצאר ומשפחתו, שהיו רגילים לחיי תפנוקים ומותרות,
חיים בתנאים ירודים, כשהם למעשה אסירים של מהפכנים קומוניסטיים. הצאר
ומשפחתו, יחד עם בנם החולה אלכסיי, רופא המשפחה וכמה ממשרתי המשפחה, הוצאו
להורג בליל ה־ 16 או ה־ 17 ביולי 1918 ע""י כיתת יורים במרתפו של בית
איפטייב שם הם היו אסורים (בני המשפחה ירדו למרתף לאחר שנאמר להם שהם
נמצאים בסכנה ועליהם לרדת למרתף למען ביטחונם). ההוצאה להורג התקיימה בזמן
שיחידות של הליגיון הצ’כוסלובקי (צ’כים וסלובקים שהתנדבו ללחום לצד מדינות
ההסכמה) התקרבו ליקטרינבורג, והיא התבצעה על פי הוראה מהדרגים הגבוהים של
המשטר הבולשביקי, מחשש שמא חיילי האויב ימצאו את הצאר ומשפחתו וישחררו
אותם.
הגופות הועברו למכרה נטוש בקירבת העיר ונשרפו. הסתרת
ההוצאה להורג והגופות הובילה לשמועות שהצאר או חלק מבני משפחתו נותרו
בחיים. היעדר גופתה של אחת מבנותיו של ניקולאי, הוביל להשערה שאנסטסיה
ניצלה.
במהלך השנים, מספר נשים טענו כי הן הנסיכה אנסטסיה, אך בשנת 2008 נמצאו שרידי גופות שנהרגו בליל הרצח המשפחתי אך הוטמנו במקום מרוחק יותר. אחרי בדיקות DNA קפדניות שבהן השתתפו רוסיה וארצות הברית התגלה שהבת האבודה היא
מריה ולא אנסטסיה ואיתה נמצא גם הנסיך אלכסיי, וכך נפתרה התעלומה הגדולה,
שכן אנסטסיה, הנסיכה האבודה של רוסיה נרצחה עם הוריה ושתיים מאחיותיה
(טטאינה ואולגה) בליל הרצח.
חודש לפני רצח משפחת הצאר, ב־13 ביוני 1918 נרצח מיכאיל אלכסנדרוביץ, הנסיך הגדול של רוסיה, אחיו של ניקולאי השני. ב־18 ביולי 1918 נרצחו עוד שישה מבני משפחת רומנוב, וב־30 בינואר 1919 נרצחו עוד ארבעה נציגים.
כך הקיץ הקץ על 300 שנות שלטון של בית רומנוב, וכ־ 500 שנות שלטון הקיסרות הרוסית.
לאחר “ניסיון ההפיכה” של גנרל קוֹרנִילוֹב בסוף אוגוסט,
הפכו הבולשביקים לכוח מרכזי בפוליטיקה הרוסית. מרבית ועדי העובדים, ששאפו
לסלק את בעלי המפעלים ולקחת לעצמם את ניהול התעשייה, העבירו את תמיכתם
לבולשביקים. גם מועצות החיילים, שרצו להשתחרר מהמשמעת הצבאית ומאסו בלחימה
הקשה נגד גרמניה, הושפעו במידה רבה מהמפלגה, ואיכרים עניים רבים הזדהו עם
קריאתה להחרמת האדמות שבידי בני המעמדות העשירים. התגברות הפופולריות של
המפלגה הובילה לכך שזכתה ברוב בסובייטים של שתי הערים הגדולות, פטרוגרד
ומוסקבה. לנין זיהה את ההתפתחויות כהזדמנות שאין להחמיצה עבור הבולשביקים,
וממקום גלותו פנה במכתבים רבים לוועד המרכזי של המפלגה הבולשביקית בדרישה
לתפוס את השלטון, ולהפיל את ממשלת קרנסקי לפני שהיא תקבל לגיטימציה בבחירות
לאספה המכוננת.
במהלך פרשת קורנילוב חימש קרנסקי את פועלי פטרוגרד הבירה, אך בחודש אוקטובר רוב הפועלים האלו עברו לצד הבולשביקים.
בין ה־ 24־ 25 באוקטובר 1917 על פי הלוח היוליאני (ו־ 7 בנובמבר על פי הלוח גרגוריאני) המפלגה
הבולשביקית בראשות לנין הובילה את המהפכנים הקומוניסטים והסוציאליסטים למרד
בממשלה הזמנית של קרנסקי. מהפכת אוקטובר החלה.
בבוקר של ה־ 25 ירו אנשי הצוות של
אוניית הצי “אברורה”, שהיו בולשביקים, פגז סרק מתותח החרטום שלה, שנתן את
האות להתקפה על ארמון החורף, מקום מושבה של הממשלה הזמנית.
רוב הזמן המאבק בפטרוגרד היה ללא שפיכות דמים, וה“התקפה”
על ארמון החורף לא הייתה דרמטית כפי שהוצגה לאחר מכן בסרטים הרשמיים של
הממשל הסובייטי.
כשהוכרזה נפילתו של ארמון החורף, הממשלה הוציהא צו שיעביר
כוח אל הסובייטים נבחרי הפועלים, החיילים והאיכרים, על מנת לאשר את המהפכה.
ביום שלאחר מכן הסובייטים בחרו את “מועצת ממוני העם” כבסיסה של הממשלה
הסובייטית החדשה, עד לכינוס האספה המכוננת. מועצת ממוני העם העבירה את “הצו
על השלום” (שתבע את יציאתה המיידית של רוסיה ממלחמת העולם הראשונה) ואת
“הצו על האדמה” (שהציע את ביטול רכוש הפרט וחלוקת האדמות מחדש לידי
האיכרות(. הבולשביקים ראו עצמם כמייצגים של ברית בין פועלים ואיכרים (הסמל
הקומוניסטי הוא חיבור בין הפטיש של הפועלים למגל של האיכרים).
מהפכת אוקטובר80 סיימה את
התהליך שהחל בפברואר ושינתה את אופי המאבק ממהפכה ליברלית לסוציאליסטית.
הרפובליקה הרוסית שהוקמה בפברואר של 1917 הסתיימה, לאחר 8 חודשים.
בעקבות הפלת ממשלת המעבר הרוסית בהתאם להחלטת הוועידה של הסובייטים הוקמה ממשלה חדשה בראשות ולדימיר לנין.
הממשלה כונתה “מועצת הקומיסרים העממיים” וכל חבר בה היה “קומיסר עממי”. הרפובליקה הקומוניסטית נוסדה ב־ 7.11.1918 וביום למחרת התפרסמו המינויים של הממשלה החדשה: ולדימיר
לנין81 כיושב ראש, אלכסיי ריקוב כקומיסר
לענייני פנים, לאון טרוצקי כקומיסר לענייני חוץ, ויוסיף סטלין
כקומיסר לענייני מיעוטים.
לאחר מהפכת אוקטובר החלה מלחמת אזרחים בין הצבא האדום
הבולשביקי, לצבא הלבן, מתנגדי הבולשביקים. הצבא הלבן כלל מלוכנים ואנשי צבא
והוא נתמך אפילו ע""י כוחות חיצוניים (בהם בריטניה, ארה""ב, צרפת ויפן) שאף
שלחו כוחות לעזרתו.
במהלך המלחמה פעלו לסירוגין גם מליציות עצמאיות כגון הצבא
השחור האנרכיסטי של נסטור מכנו (שפעל באוקראינה ואליו התנדבו הרבה
יהודים ואיכרים אוקראינים), והצבא הירוק (איכרים שתמכו לסירוגין בצד זה או
אחר). הקרבות האינטסיביים התרחשו בין השנים 1918־ 1920. המלחמה נמשכה 6 שנים והסתיימה רשמית ב־ 17.6.1923 בכניעה של הצבא הלבן.
במהלך שנות המלחמה מתו קרוב ל־ 20 מליון בני אדם: בקרבות בין הצבאות, במעשי טבח, בהוצאות להורג ללא
משפט, וכתוצאה מרעב ומחלות. כ־ 100,000 יהודים נטבחו באוקראינה בפוגרומים שבוצעו על ידי כוחות לבנים אנטישמיים.
בעקבות מהפכת 1917, מוסקבה הפכה
לבירת “הרפובליקה הסובייטית הסוציאל־פדרטיבית של רוסיה” וחמש שנים
מאוחר יותר לבירת ברית המועצות.
ב־ 3 באפריל 1922 התמנה יוסיף סטלין82 למזכיר הכללי של
המפלגה הקומוניסטית, תפקיד אשר הפך אותו לבעל העוצמה הגדולה ביותר בברית
המועצות.
לאחר שנים ארוכות שבהן סבל לנין, יושב ראש המפלגה הקומוניסטית, מבריאות רופפת, עבר במאי 1922 התקף
שבץ. הוא החלים ממנו כעבור זמן קצר והוסיף לעבוד במלוא המרץ, אולם הפעילות
האינטנסיבית הכבידה עליו והשפיעה לרעה על בריאותו. ב־ 16 בדצמבר עבר התקף שני של שבץ, ששיתק את חלק גופו הימני. כשמותו
הלך וקרב, הכתיב לנין את צוואתו ב־ 25 בדצמבר. השם
הרשמי שנתן לצוואה היה “מכתב לקונגרס”, והוא ביקש שתוקרא בקונגרס המפלגה
הראשון שלאחר מותו. במרכז הצוואה עמדה ביקורתו של לנין על סטלין, שלאורך
שנים היה אחד מנאמניו הגדולים ביותר, אך מאז מינויו למזכירה הכללי של
המפלגה ריכז בידיו עוצמה פוליטית רבה.
ב־ 22 בדצמבר 1922 הוכרז על הקמת ברית המועצות – “ברית [או איחוד] הרפובליקות
הסובייטיות [כלומר, המועצתיות] הסוציאליסטיות”.
בתקופה שלאחר מכן ביקש לנין לפתוח במהלכים להדחתו של סטלין מהתפקיד, אולם ב־ 9 במרץ עבר התקף שבץ שלישי, שנטל ממנו כמעט לחלוטין את כושר הדיבור ומנע ממנו לקרוא.
לנין נפטר ב־ 21 בינואר
1924 וגופתו נחנטה והוצבה ב“מאוזוליאום של לנין”. אף על פי
שסיבת מותו של לנין נרשמה, על ידי השלטונות, בתור: “מצב בריאותי ירוד
כתוצאה מסדרת השבצים בהם לקה”, רופאים וחוקרים רבים סבורים כי מותו נבע
ממחלת העגבת שהתפשטה למערכת העצבים שלו (עגבת שלישונית).
שמה של פטרוגרד (שהייתה סנקט פטרסבורג עד 1914) שונה ל“לנינגרד” ב־ 26.1.1924,
להנצחתו. מותו נתן את האות לפתיחת פולחן אישיות קיצוני במיוחד סביב דמותו,
שאורגן בעיקר על ידי סטלין ונמשך לאורך כל שנותיה של ברית המועצות.
לאחר מותו של לנין נותרה המפלגה בלא מנהיג מוסכם על הכול,
והחל קרב על השלטון בין כל הקומוניסטים הבכירים. במלחמה זו הצליח סטלין
לגבור על כל השאר, כיוון שהשכיל לכרות בריתות (זמניות) עם בכירי מפלגה
אחדים כנגד אחרים.
סטלין, אשר צבר השפעה מכרעת על קבלת ההחלטות במפלגה, מנע את פרסום צוואתו של לנין בקונגרס ה־13 שהתקיים במאי 1924. הוא חיזק את השפעתו ובודד את יריביו במפלגה, בעיקר את יורשו הטבעי של לנין, לאון טרוצקי83, ובתום סדרת מאבקים נגד סיעות אופוזיציה שקמו מולו, השיג סטלין
בסוף שנות ה־20 שלטון יחיד במפלגה ובמדינה כולה.
תחתיו הפך המשטר הקומוניסטי, שהבטיח בתחילה חירות ושלטון להמוני העם, למשטר
טוטליטרי אכזרי.
בשנות ה־30 של המאה ה־20
השיג סטלין כוח כמעט אבסולוטי כנגד מתנגדיו במפלגה
הקומוניסטית ויריביו האידאולוגיים. הוא החל ב“טיהור” של מפלגתו, מתהליך זה
החלה מערכה של טרור שהביאה להוצאה להורג או למאסר של מליונים רבים.
האמצעים כנגד קורבנות אלו נעו מהגליה למחנות עבודה במזרח
הרחוק, עד להוצאה להורג, או התנקשות כמו במקרה של טרוצקי. מאות אלפי אנשים
נעצרו לפי “סעיף 58” שאסר על “פעילויות אנטי סובייטיות”, ורבים חששו לחייהם ולחירותם.
מוערך, כי סטלין הביא למותם של כ־20 מיליון בני אדם ב“גולאג”84. אך למרות
כל זאת, ברית המועצות פיתחה כלכלה תעשייתית חזקה בשנים שלפני מלחמת העולם
השנייה. “הטיהורים הגדולים” או “הטרור הגדול” הקנו לסטלין את התואר המפוקפק
של אחד מרוצחי ההמונים הגדולים בהיסטוריה: ההערכות בדבר מספר קורבנותיו
נעות בין 11 מיליון עד 40 מיליון, והוא נחשב לאחד מגדולי העריצים של המאה העשרים.
סטלין נפטר ב־ 5.3.1953 משבץ. מותו
אפוף מסתורין והגרסאות חלוקות. לאחר מותו זכה סטלין להלוויה ממלכתית
מפוארת. מאות אלפים הגיעו להיפרד מהרודן ששלח מיליוני אנשים אל מותם. עשרות
ואולי אף מאות בני אדם נהרגו עקב הצפיפות הרבה באותו היום בבית האיגודים
המקצועיים, שם הוצב ארונו. פולחן האישיות, שליווה את סטלין לאורך כל שנות
שלטונו, הסתיים רק שנים אחדות לאחר מותו, בוועידה ה־ 20 של המפלגה הקומוניסטית, בה הוקעו פשעיו בידי ניקיטה חרושצ’וב
ב“נאום הסודי”85. הפצת תוכן הנאום חוללה שבר וזעזוע בקרב הקומוניסטים בעולם.
ב־ 19.8.1991 נפלה ברית המועצות,
לאחר תהליך ממושך שנקרא “פרסטרויקה” (“בנייה מחדש”) שהגה מנהיג ברית
המועצות מיכאיל גורבצ’וב ביוני 1987.



יהדות רוסיה



יהדות רוסיה, קהילה יהודית־אשכנזית בעיקרה, היא קהילה
גדולה ומגוונת מאוד שהתקיימה באזורי האימפריה הרוסית, מאוחר יותר בברית
המועצות, וכיום שורשיה הגאוגרפיים כוללים את הפדרציה הרוסית (מדינת רוסיה)
ואת מדינות ברית המועצות לשעבר.



היהודים הראשונים שישבו באזורי רוסיה של היום הם יהודי ההרים86, שישבו באזור הקווקז ־ צ’צ’ניה ודאגסטן.
הם ישבו באזורים אלו עוד מימי חורבן בית ראשון, אך ייתכן שכבר מימי גלות
אשור. היהודים ישבו בעיקר לחופי הים השחור, חצי האי קרים וגאורגיה לאחר
שנרדפו בתקופה ההלניסטית ובזמן מלחמות המוסלמים באימפריה הפרסית.
בערך בתקופת ימי הביניים, החלה הגעת סוחרים יהודים לשטחים
הפנימיים של רוסיה ואל שטחיה של ממלכת הכוזרים. תחת השפעת היהודים
התגייר בולאן, מלך הכוזרים, ובעקבותיו כל המעמד השליט של הכוזרים החל מאמצע
המאה ה־ 8 ועד תחילת המאה ה־ 9 לספירה. לאחר תבוסת הכוזרים מידי סביאטוסלאב הראשון מקייב, ברחו
יהודים רבים מקרים והתיישבו צפונה יותר.



בתקופת רוס של קייב, עיקר הידיעות על קיום יישוב יהודי
במזרחה של אירופה לפני ההגירה ההמונית מאשכנז באות משטחים שסופחו לליטא
במהלך המאות ה־ 13 וה־ 14.
מקורות מרוסיה באותה התקופה מזכירים רק יהודים הבאים אליה מן החוץ, אולם
ישנם אזכורים של “רוסיא”, “רושייא”, ו־“רושיאה” במקורות יהודים מאשכנז מן
התקופה ההיא אשר מורים כנראה גם הם על רוסיה הליטאית שעדיין הוגדרה
‘רוסיה’.
נוכחות היהודים ברוסיה הליטאית מתבטאת בעדויות על תפוצה
רחבה, על עיסוקים מגוונים וטיפוסיים לתקופה, אזכורים של מבנה קהילתי
ותפקידים קהילתיים, פעילות תרבותית ומגעים עם הסביבה הנוכרית
המקומית.
פרעות ביהודים החלו כבר אחרי מותו של סוויאטופולק השני נסיך קייב בשנת 1113. המורדים בזזו את בתיהם של כל
היהודים, שהיו בחסות סוויאטופולק. היהודים התבצרו בבית הכנסת ושלחו שליחים
לוולדימיר השני, יורשו של סוויאטופולק. הנסיך החדש, וולדימיר־וסילי מונומך
(1113־ 1125) השתלט על העיר
ועל פי מקורות אחדים גירש את כל היהודים. נטען כי סיבת המרד הייתה הנשך
והריבית של היהודים. ההתקוממות הושפעה מאווירת מסע הצלב, כיבוש ארץ ישראל
בידי הנוצרים והפרעות שנעשו ביהודים בהונגריה הסמוכה.
בשנים 1347־ 1351 נפוצה באירופה המגפה השחורה אשר מתו בה מיליוני אנשים. עובדה
ידועה בזמן המגפה הייתה כי הקהילות היהודיות נפגעות פחות מהמגפה, ככל הנראה
משום שהקפידו ליטול ידיים בבוקר. לכן, נפוצה בקרב הנוצרים עלילת דם חדשה
שעל פיה היהודים הם שליחי השטן ומפיצים בשבילו את המגפה ולכן אינם נדבקים
בה. בעקבות עלילה זו החלו לפרוץ פוגרומים ברחבי אירופה נגד הקהילות
היהודיות, אשר בהיעדר תמיכת השלטונות והגנתן נפגעו רבות.
גירוש היהודים ממדינות מערב אירופה ורדיפתם בגרמניה במאה ה־14, הביאו רבים מהם להתיישב בפולין ומזרחה לה בעקבות הזמנתו של קז’ימייז' השלישי (“הגדול”) מלך פולין (1330־ 1370). על פי האגדה, באותן שנים למלך
פולין קזי’מייז' הייתה מאהבת יהודיה ושמה אסתרקה. המאהבת שכנעה אותו לעזור
לאחיה היהודים ולבנות להם רובע משלהם בבירת פולין דאז, קרקוב. המלך הסכים
לתחינותיה, והורה על הקמת הרובע היהודי בקראקוב. בנוסף, נשלחו רצים אל כל
הקהילות היהודיות בפולין ומחוצה לה המזמינות את היהודים להגר אל הבירה.
עדויות ברובע היהודי מצביעות על כך שבאותן שנים היגרו לרובע החדש קהילות
יהודיות רבות מפולין וסביבתה, ואף ממקומות מרוחקים יותר כגון הולנד. ברובע
החדש נתן המלך ליהודים אוטונומיה, ואיפשר להם חופש דת ושגשוג אשר לא דמה
לשום דבר שהיהודים זכו לו לפני כן באירופה המזרחית.
בתקופת רוסיה הצארית, עם התחזקות כוחה של נסיכות מוסקבה (שהיוותה את המרכז של רוסיה הצארית) במאה ה־ 15, הגיעו אליה סוחרים יהודים. הם סבלו מרדיפות ופגיעות, בעיקר
אחרי שהתגלתה בשנות ה־ 70 של המאה ה־ 15 “כת המתייהדים”87 במוסקבה
ובנובגורוד. היהודים סבלו מגירושים רבים וצווים קשים הוטלו עליהם. היהודים
אשר ישבו בשטחי חצי האי קרים וחופי הים השחור, אשר נכבשו מידי טורקיה, לא
נפגעו מצווים או גירושים אלו. גם אחרי פרשת המתייהדים, יהודים ובעיקר
סוחרים יהודים המשיכו להיכנס לרוסיה לצורכי מסחר.



בשנת 1503 נחתם הסכם בין מדינת
מוסקבה לבין ממלכת פולין־ליטא על פיו היו הסוחרים היהודים רשאים להיכנס
לרוסיה לצורכי מסחר כאוות נפשם והשלטונות התחייבו להבטיח את שהותם ועזיבתם
הבטוחה. ההסכם כובד וחודש עד לימיו של איוון הרביעי (האיום).
בתקופת איוון האיום, השתנתה המדיניות לרעת היהודים באופן
מעשי וניכר: לא רק שיהודים לא הורשו להתגורר באופן קבע ברוסיה בתקופתו, אלא
הם גם לא הורשו להיכנס אליה אף לשהייה זמנית לצורכי מסחר. בשנת 1545
נשרפו סחורותיהם של סוחרים יהודים מליטא, שהגיעו למוסקבה,
בעיקר מברסט. איוון האיום טען שהיהודים שנכנסו לרוסיה הטו את העם הרוסי
מהאמונה הנוצרית והביאו סמים מרעילים לרוסיה. ב־ 1563 כבש איוואן האיום את פולאצק והטביע 300 יהודים מקומיים שסירבו להיטבל לנצרות בנהר הדווינה.
נסיכות מוסקבה הייתה אנטישמית במוצהר והייתה אזור עוין
ביותר ליהודים. נוסף על הסיבות הפנימיות בנסיכות מוסקבה (עליה בשנאת זרים,
ניסיון לבנות קיסרות אורתודוקסית וסגירת גבולות לסוחרים זרים), במאה
ה־ 16 הציבור היהודי באיחוד הפולני־ליטאי הפך
ליישוב היהודי הגדול בעולם. בתקופה זו החל תהליך של תזוזה מסיבית של
היהודים מהאזורים המערביים של פולין־ליטא והתרכזותם באזורים המזרחיים.
מגמות אלו החלו ליצור לחץ עצום על גבולה המערבי של רוסיה, והכנסתם של
היהודים נתפסה כסיוע לאיחוד הפולני־ליטאי ולהשתלטותם של הפולנים על אזורי
המריבה בין רוסיה לפולין.
מיד לאחר מות איוון האיום ב־1584 התרופפה האכיפה על האיסור בכניסת יהודים לרוסיה, במסגרת השינוי
הכללי ביחס לזרים ובמיוחד במדיניות כלפי סוחרים זרים.
ב“תקופת הצרות” יהודים רבים נכנסו לרוסיה, וכתוצאה מהכניסה המאסיבית הזו הוגשה בשנת 1610 בקשה לחידוש איסור על כניסת סוחרים יהודים.
במאה ה־16 הונח הבסיס להתיישבות
היהודית באוקראינה, בפודוליה ובבלארוס, שנגרם כתוצאה מעידוד ההגירה היהודית
על ידי השלטון הפולני. פרעות ת“ח ות”ט פגעו קשות בקהילות היהודיות
באוקראינה וסביבותיה ורובן הושמדו (ראה סעיף 21: גזירות ת“ח ת”ט
1648).
היידיש, לשון אשכנז, הייתה שפתם של יהודי פולין ומזרח אירופה. מהמאה ה־ 16, הדפסת ספרים אפשרה את הרחבת הידע והפצתו. ב־ 1534 הודפס הספר הראשון בבית הדפוס העברי הראשון שנפתח בקראקוב־ תרגום התלמוד ליידיש. ב־ 1547 הודפס בלובלין הספר הראשון בעברית, ספר סליחות “שומרים לבוקר”.
הספר הודפס ע""י חלוץ הדפוס העברי במרכז אירופה חיים בן יצחק שחור שהיה
מדפיס נודד. ב־ 1570 הודפסה בקראקוב הגירסה האשכנזית של “שולחן ערוך”.
עם עליית בית רומנוב לשלטון בשנת 1613 חודש הצו האוסר על כניסת יהודים וזרים אחרים לרוסיה. בעקבות
המלחמה בין פולין לרוסיה בשנים 1632–1634
הגיעו לרוסיה שבויים רבים, ובכללם יהודים. כתוצאה מכך בשנת 1634 חתם הצאר מיכאיל פיודורוביץ' רומנוב על צו שהתיר מגורים קבועים ליהודים במדינת מוסקבה.
בעקבות התקוממות הקוזאקים בשנת 1648 (פרעות ת“ח ות”ט) ובמיוחד בעקבות מלחמת רוסיה־פולין התעצם זרם
היהודים שהגיעו לרוסיה בדרכים שונות: דרך שטחי הקוזאקים הגיעו לרוסיה
סוחרים יהודים־טורקים מחצי האי קרים, וכמובן היהודים הפולנים והליטאים
שניסו להימלט מפרעות הקוזאקים. רובם יושבו באזור נהר הוולגה, באורל
ובסיביר.
במלחמות רוסיה ופולין בשנים 1654–1667 נפגעו מאוד היישובים היהודים
באזורי המריבה מהצבאות של הצאר אלכסיי הראשון ואלפי יהודים נהרגו בקרבות
אלו.
בעת החדשה המוקדמת, לגבי נוכחות יהודים ברוסיה, נהוג
להבדיל בין יהודים לבין מומרים. היהודים שהתגוררו ברוסיה באופן קבוע היו
בודדים, ואילו המומרים לנצרות מתוך היהודים שהתגוררו ברוסיה היו רבים
למדי.
בנוסף, אין לראות את היהודים ברוסיה כמקשה אחת, לאור
התרחבותה של רוסיה לכיוון מערב תוך סיפוח אזורים שאוכלסו בקהילות יהודיות
גדולות: בשנת 1654 כבשה רוסיה את אזור סמולנסק,
אוקראינה החופשית ואת אוקראינה של הגדה השמאלית של נהר הדנייפר. יש להבדיל
בין רוסיה גופא, לבין שטחים אלו, שתקופות ארוכות היו חלק בלתי נפרד באיחוד
הפולני־ליטאי, ולא רק אכלסו יהודים רבים יותר ממספר היהודים ברוסיה עצמה,
אלא גם תנאי הקיום והכלכלה בהם נותרו, גם בתקופת השלטון הרוסי, בדגם
הפולני.
עלילות דם והתפרעויות שהיו נפוצות באותה התקופה, הן עדות עקיפה לריבוי היהודים ולשגשוג הכלכלי שלהם באזורים אלו.
בשנת 1717 הוטל מס גולגולת על מספר
קהילות יהודיות בשטחי האיחוד הפולני־ליטאי (לדוגמה קהילת בוברקה, אוזדיוטיץ
ושביז’־ Swirz).



בתקופת האימפריה הרוסית, עד לסוף המאה ה־18
חל איסור גורף על יהודים לחיות ברוסיה הצארית. יהודים בודדים בלבד קיבלו היתר ישיבה מוגבל. בסוף המאה ה־ 18, חולקה פולין בין האימפריה הרוסית, אוסטריה ופרוסיה. כתוצאה מכך
התווספו לרוסיה שטחים מרוסיה הלבנה, מליטא, אוקראינה המערבית וממחוזות
פולין – שטחים שבהם כמיליון יהודים. בכך הפכה רוסיה למדינה עם ריכוז
היהודים הגדול בעולם באותה התקופה.
לאחר ששטחה של רוסיה התרחב, לא יכלה הממשלה לגרש את היהודים ובשנת 1791 הקציבה להם שטח מחיה שרק בו הם
יוכלו לגור, שטח זה נקרא: “תחום המושב” (תחום שהוכל בשטחים החדשים שרוסיה
סיפחה). כמו כן, הוטלו על היהודים הגבלות שונות ומסים כבדים כדי להצר את
צעדיהם בחייהם הכלכליים.
לאחר הכיבוש הרוסי נאסר על היהודים להתיישב בקייב שבאוקראינה, למרות שהיא הייתה בתוך תחום המושב.
בשנת 1804 פורסמה “תקנת
1804” (תקנת היהודים) בה אלכסנדר הראשון הורה על הוצאת
היהודים מהכפרים לעיירות, הגבלתם לתחום המושב, והקמת מושבות יהודיות
חקלאיות בחבלים שונים באימפריה הרוסית.
ב־1807 החל בעצלתיים הגירוש
מהכפרים. הגירוש היה תלוי בפקידי הממשלה המקומיים. חלקם חשבו שהערים שבתחום
המושב כבר מלאות ביהודים חסרי פרנסה ונמנעו מביצוע הגירוש. חלק אחר ניצל את
התקנות וגירש את כל היהודים הכפריים.
בעלי האחוזות הפולנים והביילורוסיים היו זקוקים לחוכרים
היהודים לתפעול האחוזות, לסחר בתוצרת החקלאית ולמכירת היי""ש (יין שרף)
והתנגדו לגירושם של היהודים “שלהם”. ההתנגדות מהשטח והסתננותם של יהודים
חזרה מהעיירות לכפרים הקפיאו את התהליך.
בעקבות תקנת 1804 החלה ההתיישבות החקלאית היהודית בחרסון (עיר בדרום אוקראינה). כ־ 6000 משפחות יהודיות של סוחרים זעירים הועברו להתיישבות חקלאית
באוקראינה שנכבשה מידי הטורקים. לחלק מהמושבות ניתנו גם שמות עבריים, כגון
“שדה מנוחה” ו“נהר טוב”.
בשנת 1827 ניקולאי הראשון פירסם את
“גזרת הקנטוניסטים” אשר קבעה גיוס יהודים לצבא הרוסי. המגייסים הורשו גם
לחטוף ילדים יהודיים ולהעבירם לתוכניות חינוכיות מיוחדות, שנועדו להרחיקם
מהדת היהודית ולקרבם לנצרות.
עקב סיכסוך קשה בין שני בתי דפוס (“דפוס סלאוויטא” ו“דפוס
ראם”) על זכויות להדפסת התלמוד הבבלי, הוציא הצאר ניקולאי הראשון
בשנת 1836 צו המורה על סגירת כל בתי הדפוס העבריים בליטא ובבלארוס (פרט ל“דפוס ראם” ודפוס נוסף בז’יטומיר). ב־ 1862
הצאר אלכסנדר השני ביטל את הצו, והתיר לכל אדם להדפיס בעברית.
בשנת 1844 בוטל ארגון הקהילה
ברוסיה. מתקופת ימי הביניים נקרא ארגון הקהילה “קהל”, אשר היה ועד שכל
קהילה יהודית הורשתה להרכיב כדי לייצגה מול השלטונות, וגם נהנתה ממעט
אוטונומיה. עם ביטול ארגון הקהילה ברוסיה בוטל כל שריד לאוטונומיה
יהודית.
בשנת 1846 ניפגש משה מונטיפיורי עם
הצאר ניקולאי הראשון, במאמץ לשכנעו, ללא הואיל, לבטל פקודת גירוש נגד
יהודים במערב האימפריה הרוסית, לבטל את תוכנית “החינוך מטעם” של השלטון
הרוסי ולסייע לשיפור חייהם של כלל יהודי רוסיה.
היו גם שליטים אשר ניסו להתקרב אל לב היהודים: לאחר מותו
של הצאר ניקולאי הראשון ועלייתו של אלכסנדר השני חל שיפור במצבם של
היהודים. כבר בהמלכתו של הצאר החדש בשנת 1855 בוטלו
תקנות הגיוס ליהודים (גזרת הקנטוניסטים), אשר קיבלו הסדרי שירות בצבא כמו
יתר האזרחים. הצאר אלכסנדר השני התיר ליהודים שנחשבו לדעתו ל“מועילים”
להתגורר מחוץ לתחום המושב שנקבע וכן הורד מהם חלק מעול המסים.
לסוחרים בעלי רכוש, אקדמאים, בעלי מלאכה מאומנים, בוגרי
בתי ספר מקצועיים וחיילים משוחררים ניתנה הרשות להתיישב בכל מקום ברחבי
רוסיה, ויהודים מסוימים היו יכולים אף להיות פקידים בשירות הממשלה, עורכי
דין ושופטים. שכבת בעלי ההון היהודים הגיעה עד מהרה לידי משקל ניכר בכלכלה
הרוסית: בנקאים וקבלנים לבניית מסילות ברזל, סוחרי יבוא ויצוא וספקי צבא
יהודיים החלו לקבל מעמד נכבד. בנוסף למפעלי המלאכה והתעשייה הזעירה שהתרבו
מאוד ב“תחום המושב”, התרבו התעשיינים היהודים שהקימו מפעלים חשובים וגדולים
מחוץ לגבולות “תחום המושב”. יהודים שהשתתפו בהקמת מפעלים חדשים ובעלי מלאכה
הורשו לעזוב את “תחום המושב” ולשבת בתוך רוסיה.
אלכסנדר השני לא ביטל את פקודת “תחום המושב”, אך הרשה
לסוחרים יהודים להתיישב זמנית במוסקבה. במשך הזמן נוסדו קהילות חדשות ברחבי
רוסיה, בייחוד בשתי הערים הגדולות־ מוסקבה וסנקט פטרבורג. הקהילות החדשות
שנוסדו היו שונות מהקהילות הוותיקות שהיו ב“תחום המושב”: היהודים שחיו
במוסקבה ובסנקט פטרבורג הרבו להיות בקשר עם הגויים, ואף על פי שהם רצו
לשמור על יהדותם, הם לא דקדקו במנהגי היהדות. בני משפחותיהם של יהודי
מוסקבה וסנקט פטרבורג למדו באוניברסיטאות ובבתי ספר רוסיים. גם בקהילות
שב“תחום המושב” היו יהודים שסטו מהדת היהודית, ורבים מהילדים נשלחו ללמוד
בבתי ספר רוסיים, שם קלטו את רוח ההשכלה הרוסית.
בתקופת שלטונו של אלכסנדר השני היו מחלוקות בין המשכילים
היהודיים לבין שומרי הדת היהודית, משום שהמשכילים חשבו שכדי לקבל שוויון
זכויות יש להשתלב אט אט בחיי החברה. כדי להחיש תהליך זה הם הפיצו את ההשכלה
בשפה הרוסית, לעומתם, שומרי המסורת היהודיים הפיצו את ההשכלה בלשון
העברית.
במשך שנות ה־70 של המאה ה־
19 חלה נסיגה מן הרפורמות לטובת היהודים: התפרסמו דברי
הסתה נגד ספקים יהודיים החומסים את הממשלה ופוגעים בצבא, ונשמעו נימות
אנטי־יהודיות בעיתונים שהדגישו את הסכנה הנובעת מגידול חלקם של היהודים
בהשכלה ובחיי הכלכלה של רוסיה.
במחצית השנייה של המאה ה־19 (1868־ 1903)
החלו להתפרסם חיבורים אנטישמיים מזויפים ברוסיה המתייחסים לקנוניה של אגודת
הסתרים “זקני ציון” היהודית להשתלט על העולם. ביוזמת סוכני המשטרה החשאית
הרוסית (ה“אוכרנה”), מטווי גולובינסקי וסרגיי נילוס, אוגדו
24 חיבורים כאלה לספר שהתפרסם לראשונה בשנת 1903 בשם “הפרוטוקולים של זקני ציון”88 שהפך למסמך האנטישמי הנפוץ והמשפיע ביותר בעולם.



החל משנת 1881 החלו הפרעות “הסופות
בנגב” כתוצאה מרצח הצאר אלכסנדר השני. לאחר רצח אביו, עלה לשלטון אלכסנדר
השלישי, שהקים ועדה לנושא “טיפול העם היהודי ברוסיה”. חברי הוועדה הגיעו
למסקנה כי יש לתת ליהודים אמנציפציה לאורך זמן, אולם אלכסנדר השלישי, שנשלט
על ידי גורמים חיצוניים החל בתוכנית שלושת השלישים: שליש מהיהודים יש
להרוג, שליש יש לגרש, ושליש יש להמיר לדת הנוצרית.
במאי 1882 נחקקו חוקים, “חוקי
מאי”, שמטרתם הייתה לפגוע ביהודים, בייחוד מבחינה חברתית וכלכלית. חוקים
אלו פגעו בפרנסת היהודים משום שנאסר עליהם לעסוק במסחר ביום ראשון, יום בו
באים האיכרים לעיר. כמו כן, נאסר על היהודים לעסוק בחקלאות או לגור באזור
חקלאי.
תקנה זו אף חיזקה את הטענה שהיהודים אינם עוסקים בפעילות
יצרנית. יהודים שחיו בכפרים הועברו לערים הגדולות, דבר שצמצם עוד את
אפשרויות הפרנסה. הפקידים נתנו פירוש מרחיב במיוחד, והצרו עוד יותר את חיי
היהודים. כיוון שנאסרה ישיבת קבע חדשה בכפרים, הרי כאשר בן משפחה, אפילו
חייל, הגיע לביקור אצל משפחתו נחשב הדבר להפרת החוק. יחד עם תקנות אחרות
שהגבילו זכות ישיבה רק ל“בעלי מלאכה מיומנים” הלכה והצטמצמה יכולתם של
היהודים להתפרנס, והיה עליהם להסתפק בעבודות נחותות. הם סבלו מעוני עד כדי
רעב, אך עם זאת מספרם גדל מאוד והגיע ל־ 5 מיליון איש.
בשנת 1891 חל “גירוש מוסקבה”
ע""י הצאר אלכסנדר השלישי. היהודים שישבו במוסקבה היו בעלי השכלה, בעלי
מלאכה ותעשייה, פקידים, סוחרים ובעלי אומנויות חופשיות. גורשו כ־30
אלף יהודים ממוסקבה בגזירת אחיו של הצאר, סרגיי
אלכסנדרוביץ', אשר הטיל על היהודים הגבלות נוספות (ראה סעיף 94. גירוש
מוסקבה 1891).
בשנת 1903 חלו “פרעות קישינב” ומשפט בייליס בשנת 1911 (ראה סעיף 101 פרעות קישינב 1903). כתוצאה ממצבם, בין השנים 1880– 1914
ברחו מרוסיה קרוב לשני מיליון יהודים, רובם לארצות הברית
ומערב אירופה, ואחוז קטן בחר להגר לארץ ישראל. ברוסיה שגשגה בין היתר
התנועה הציונית והוקמו בה תנועות “חיבת ציון” ועוד תנועות מהפכניות
אחרות.
במהלך מלחמת העולם הראשונה, הגישה הבסיסית של יהודי רוסיה,
כולל העמדה הרשמית של התנועה הציונית הייתה נייטרלית. עם זאת לא יכלו רוב
היהודים להתעלם מכך שבגרמניה ובאוסטרו־הונגריה זכו אחיהם היהודים
לאמנציפציה מהותית ומעוגנת בחוק בעוד שבאימפריה הרוסית היחס כלפיהם, הן
השלטוני־רשמי והן העממי היה אנטישמי במובהק. ככלל, נתפסו היהודים על ידי
שכניהם ברוסיה כבעלי נאמנות מפוקפקת במקרה הטוב, אם לא בוגדים בפועל. יחד
עם זאת, בצבא הצאר שירתו כחצי מיליון יהודים, המספר הגבוה ביותר של יהודים
בצבאות מלחמת העולם הראשונה, ורבים מהם נלחמו בחזית מול יהודים בצבאות
גרמניה ואוסטרו־הונגריה. חלקם אף התנדבו לתפקידים קרביים על מנת להדגיש את
נאמנותם. קרבות החזית המזרחית התחוללו ב“תחום המושב” (בפולין, גליציה,
אוקראינה, ביילורוסיה וליטא) בו חיו מיליוני יהודים. היהודים שחיו באזורים
אלה סבלו מן המלחמה פיזית וכלכלית. כ־600,000 יהודים שהתגוררו בשטחים שנכבשו על ידי הכוחות הרוסיים המתקדמים
בגליציה הוגלו מזרחה, שמא ישמשו כסוכני אויב בעורף הצבא.
בעקבות מלחמת העולם הראשונה, עברו חלקים ניכרים מאוכלוסיית
תחום המושב לשליטת המדינות החדשות שהוקמו בשטחי מערב האימפריה
לשעבר.
מיד עם תום המלחמה החלה העלייה השלישית לארץ ישראל. ההגירה
לארצות הברית בשנים אלה הייתה קשה בשל מגבלות שהחלו האמריקאים להערים על
ההגירה.



יהדות ברית המועצות



המונח יהדות ברית המועצות מתייחס ליהודים שהתגוררו
בסובייטים ובאזורים השונים של ברית המועצות בתקופת קיומה של מדינה זו,
בין 1922 ל־1991. קהילות
אלו שונות האחת מן השנייה בהיסטוריה שלהן, במנהגיהן ובמסורות התפילה שלהן,
אבל משותפת להן חוויית החיים תחת משטר קומוניסטי, שדיכא גילויי דת כמדיניות
כללית, ובפרט גילויי דת יהודיים.
לאחר צאת רוסיה ממלחמת העולם הראשונה, בעת מלחמת האזרחים, נהרגו ככל הנראה בין 70,000 ל־250,000 יהודים בפוגרומים שנלוו למהפכה הרוסית. היהודים נחשדו למקורבים
לשלטון הקומוניסטי, ולכן נהרגו רבים מהם על ידי הצבא הלבן,
האנטי־בולשביקי.
כחלק מהאידאולוגיה של הפרדת דת ומדינה בה נקטו
הקומוניסטים, עוד לפני התבססותה של ברית המועצות כיישות מדינית ולאחר מהפכת
אוקטובר ב־1917, נקטו הרשויות במדיניות אנטי־יהודית
במובן הדתי של המילה “יהדות”, וזאת אף על פי שלנין עצמו הביע התנגדות
לאנטישמיות.
ב־1918, באחד הצווים הראשונים
שהוציא ולדימיר איליץ' לנין כמנהיג רוסיה הוציא את האנטישמיות מחוץ לחוק.
לנין ציין כי ההסתה הפוגרומית ביהודים, היא כלי בידי בעלי האחוזות
והעשירים, להסיט את עיני העניים מהמאבק המעמדי, ל“שעיר לעזאזל”־
היהודים.
ב־1919 כחלק ממדיניות כוללת נגד
ארגוני דת ביטלו הרשויות את ארגונן של מועצות הקהילות היהודיות, שהיו
אחראיות על תחזוקת בתי כנסת. מחלקה יהודית מיוחדת הוקמה במפלגה השלטת,
שתפקידה היה טיפול והפקת תעמולה נגד היהדות כדת, ונגד הרבנים ואנשי
הדת.
כ־5,000 בתי כנסת היו קיימים טרם
המהפכה הבולשביקית בשטח שתפסה ברית המועצות, וכמעט כולם נסגרו לאחר תקופת
“הטיהורים הגדולים” של סטלין. במהלך התקופה פעלו בתי כנסת ספורים שהיו
בפיקוח ומעקב מצד השלטונות ונעשו ניסיונות, לרוב במחתרת, לשמר הווי
דתי־יהודי.
מתוך ראיית עולם של מדינה חילונית המאגדת את כל אזרחיה
במסגרות מחייבות, ועל מנת לדכא שאיפות ציוניות, פעלה ברית המועצות הן
באמצעות דיכוי פוליטי (משפטי ראווה, מעצרים, הגליות לסיביר וכדומה) והן
באמצעות ניסיון ליצור ישות פוליטית יהודית, תחת חסותה וכנפיה של המדינה
הסובייטית ובשטחה.
ב־1928 התקבלה החלטה להקים את המחוז היהודי האוטונומי (ברוסית:
Еврейская автономная область, ביידיש: ייִדישע אויטאָנאָמע געגנט), וב־1934 הוקם המחוז שבירתו
בירוביג’ן, במזרח הרחוק של רוסיה (סמוך למנצ’וריה). ההחלטה התקבלה
בשל:

הצורך לחזק ולפתח את המזרח הרחוק.
כתוצאה ממדיניות הלאומיות של סטלין שכללה שינויי
גבולות וחלוקה מחדש של יחידות טריטוריאליות בהתאם לשיקולים לאומיים
ואתניים.
היהדות היוותה איום על האתאיזם.
הציונות שכתנועה לאומית היוותה איום על החזון  הבינלאומי הסובייטי.
המחשבה שיהדות העולם תתרום להקמת ותחזוקת האזור
האוטונומי, מחשבה שהתממשה כאשר ארגונים כמו “אורט” ו“איקאר” (יידישע
קאלאניזאציע אין ראטן־פארבאנד) תמכו בהתיישבות היהודית מראשיתה והחל
ב־1935 תמך גם הארגון אמביג’אן (Ambijan
־ הוועד האמריקאי למען ההתיישבות היהודית בבירוביג’אן) .

הוחלט כי השפה הרשמית במחוז תהיה יידיש ולא עברית. על פי
גישתו של סטלין לשאלה הלאומית, קבוצה צריכה טריטוריה כדי להיות לאום.
ליהודים אין טריטוריה ולכן הם אינם זכאים לזכויות לאומיות. קומוניסטים
יהודים טענו כי הדרך לפתרון הדילמה האידאולוגית היא להקים טריטוריה יהודית.
הסובייטים היו מעוניינים לספק ליהודים בית לאומי שלא יהיה בארץ ישראל, שכן
הציונות היוותה איום מסוים, וראו בה יריבה למרקסיזם. סיבה נוספת להקמת
המחוז במקום שנבחר היא הרצון לשמירה על הגבול עם סין, אשר באותה התקופה חלק
זה לא היה מיושב והגבול היה רגיש.
המששלה ניסתה לעודד את ההיגרה לאזור באמצעות תעמולה
מאסיבית. היא אף הפיקה סרט ביידיש בשם “מחפשי האושר” על משפחה שעזבה את
ארצות הברית בשל השפל הכלכלי והגיעה לאזור. התעמולה הייתה כה יעילה עד כי
כמה אלפי יהודים שאינם סובייטים היגרו לאזור, בכללם גם כמה מאות מארץ
ישראל.
האקלים הבעייתי הקשה על ההתיישבות באזור. על המתיישבים היה
להקים יישוב מאפס. למרות זאת הם הצליחו בכך. כאשר האוכלוסייה היהודית במקום
גדלה89, החלה להתפתח בו תרבות יהודית. יצא עיתון
ביידיש בשם “בּיראָבּידזשאנער שטערנ” (כוכב בירוביג’ן). חלק מהיישובים
נקראו בשמות עבריים: “יצירה”, “עבודה”, “משמר” ו“תל חי”. רחובות העיר נקראו
על שם סופרים יידים כמו שלום עליכם וי.ל. פרץ. הכתיב היידי שונה ונעשה מאמץ
לכתוב יידיש באותיות קיריליות ולא עבריות.
היהודים בעלי ההשכלה במערב רוסיה ובסיביר, קיבלו תחילה יחס
הוגן וחיובי. ליהודים חסרי ההשכלה שמצבם הכלכלי רע הוצע על ידי השלטון בין
מלחמת העולם הראשונה למלחמת העולם השנייה לעבור למקומות אחרים ברחבי רוסיה
ולהקים שם אזורים יהודיים־חקלאיים. עם זאת, סטלין ראה ביהדות איום על
האתאיזם, ובציונות איום על החזון הבינלאומי הסובייטי, והחל ברדיפת היהודים
באמצע שנות השלושים. אלו היו גם חלק מהסיבות שבגללן ניסה להעביר יהודים אל
המחוז היהודי האוטונומי.



באמצע שנות ה־30 החל סטלין במסע
טיהורים במפלגה הקומוניסטית ובחברה הסובייטית, שבמוקדו עמדו גם יהודים
רבים. מנהיגים רבים נרצחו או הוגלו, וארגונים תרבותיים ודתיים
נסגרו.
עם פרוץ מלחמת העולם השנייה, ולמרות טיהורי סטלין, הצטרפו
יהודים רבים לצבא האדום. ליהדות ברית המועצות התווספו יהודים שנמלטו מפני
הנאצים מגרמניה וממדינות אחרות, רובם יהודים קומוניסטים.
במהלך פלישת גרמניה הנאצית לרוסיה במהלך מבצע ברברוסה, ביוני 1941 ארבע עוצבות המבצע (איינזצגרופן) של
האס־אס ומסייעיהן מקרב האוכלוסייה המקומית (בעיקר אוקראינים, ליטאים
ולטבים) לקחו בשבי מיליוני יהודים משטחי ברית המועצות, ורצחו יהודים
מהשטחים הכבושים, בעיקר בבורות ירי.
בסוף 1941, נוכח הצורך בכוח אדם,
החליטו הגרמנים להשאיר יהודים בחיים כעובדי כפייה במפעלי נשק, תחמושת
וציוד. חלק מהיהודים נכלאו בגטאות כדי לנצל אותם כעובדי כפייה, ורבים מהם
ניספו בגטאות ובמפעלים, עקב תנאי המחיה הקשים.
בתחילת 1942 התחדשו הרציחות
ההמוניות בבורות הירי. בין הגדולים שבהם היו הבורות במאלי טרוסטינץ
(בלארוס), בבאבי יאר (אוקראינה) ובפונאר (ליטא). כשני מיליון יהודים
שהתגוררו בשטחי ברית המועצות אותם כבש הוורמאכט, נספו בשואה.
לאחר סוף מלחמת העולם השנייה היגרו יהודים רבים משטחי ברית
המועצות, חלקם לארץ ישראל, רובם לארצות הברית. עם התפשטות הגוש הקומוניסטי
“נכלאו” היהודים בשטחי הגוש ולא הורשו לצאת ממנו.
שואת יהודי אירופה הכחידה מספר ניכר מיהדות ברית המועצות.
ההתבוללות המאסיבית והאתאיזם הרשמי במדינה הביא ל“היעלמות” כמות נכבדה
מיהודי ברית המועצות.
לבסוף, הליברליזיציה בשנות ה־80 וה־90 של המאה ה־20 הביאה להגירה נרחבת של היהודים, בחלקה לישראל – העלייה הגדולה
מברית המועצות לשעבר בשנות ה־90 (וכן לארצות הברית, גרמניה, קנדה, ואוסטרליה).



 
פרק 56: מיסטיקה יהודית וקבלה



“מיסטיקה יהודית” היא שם כולל לביטויי המיסטיקה והמאגיה
בדת היהודית, כפי שהם מופיעים בהגות, בהלכה, במיתוסים ובפולקלור של העם
היהודי מתקופת בית המקדש השני ועד ימינו. פן אחד ־ והמפורסם ביותר שלה ־
הוא הקבלה, אולם המיסטיקה היהודית רחבה יותר הן בהיבט הכרונולוגי והן בהיקף
הנושאים בהם היא עוסקת. כנגד הגישות המיסטיות ביהדות שרווחו בכל הדורות,
עמדו הוגים רציונליסטיים יהודים רבים.
תחילת המיסטיקה היהודית במאגיה המקראית. בספרי התנ""ך
מופיעים מעשי נסים שהם מאגיה בהתגלמותה, אם כי ברובם תפקידו של האדם המבצע
אותם מוגבל על ידי המספר והם מיוחסים ישירות לאל: משה חוצה את ים סוף
לשניים, מוריד מן מהשמים בכמויות שיכולות להספיק לכל עם ישראל, מוציא מים
מהסלע, יוצר את נחש הנחושת ומרפא בעזרתו נשוכי נחש; אש יורדת מספר פעמים
מהשמים ושורפת את נדב ואביהוא, את מקטירי הקטורת בעדת קורח, את שרי החמישים
של מלך שומרון ואנשיו, או מצד שני את הקורבן המוקרב; יהושע עוצר את השמש
בגבעון ומפיל את חומות יריחו, וכך הלאה.
הנסים הללו, המאפיינים את ספרות הנביאים הראשונים, אינם
קיימים בספרות הנביאים האחרונים. אליהו מחיה נער מת ושמואל מוריד גשם ביום
קיץ. כוחם של ירמיהו וישעיהו אינו במעשים כאלו. רק בספר דניאל מופיעים שוב
מעשי נסים.
שפע ניסיונות נעשו על ידי חוקרים שונים לאפיין את המיסטיקה
היהודית. אחד מהם מנסה לאפיינה דרך שלושה יסודות: תפיסת האל, היחס לתורה
והכוחות הרוחניים הבולטים שעיצבו את המיסטיקה היהודית באלפיים שנות קיומה
(ההלכה, האגדה, התפילה והפילוסופיה היהודית).
מיסודות אלה נגזר יחסה של המיסטיקה היהודית להיסטוריה ־ זו
נתפסת בעיני המיסטיקן כרצף של אירועים המשמשים עבורו סמלים בלבד. בריאת
העולם, למשל, היא סמל לאלוהות שאינה ניתנת לביטוי.
למיסטיקן יש תפיסה ייחודית של התורה; לפיו, התורה רוחשת
חיים נסתרים מתחת למשמעויות מילוליות. הכוחות הקוסמיים של האנושות כביטוי
כוחו של האלוהים מתגלים בכל אחת מעשרים ושתיים אותיות האלפבית, ולפיכך ־
בכל תג ואות של התורה. כל סודות האדם והאלוהים נמצאים בה. כך אוצרת התורה
ידע אינטלקטואלי המסייע לצלול במעמקיה להגיע למודעות עצמית גבוהה יותר,
שהיא דרך האל.
מבחינת המיסטיקה היהודית, המסורת בכל צורותיה הולבשה
ברבדים חדשים לחלוטין, והיא יונקת השפעות מסביבתה, כשם שהיא משפיעה עליה.
בדרך זו הפילוסופיה היהודית משפיעה על הקבלה ומקבלת ממנה, ומה שלא ניתן
לביטוי במילים מוצא ביטוי בסמלים. אלא שבניגוד לפילוסופיה היהודית נוסח
הרמב“ם ורבי סעדיה גאון (רס""ג), שלא ראו בפרשנות ההלכה אלגוריה, הקבלה רואה
בהלכה ביטוי לאובייקטים אחרים. כל מצווה הופכת לבעלת משמעות קוסמית, ולא רק
לפעולה דתית כמעט מכנית. התפיסה הזו קסמה להמונים ־ לא סתם נעשה ואחר כך
נשמע (אם בכלל), אלא כפי שמגדיר זאת גרשם שלום, מגדולי חוקרי הקבלה:
האדם היהודי הדתי הופך ל”גיבור בדרמה של העולם, כמפעיל את גלגלי היקום על
ידי התכנים המוסריים של הדת"".
כך גם ההבדל בין הפילוסופים והמיסטיקנים ביחס לספרות האגדה
ולתפילה היהודית ־ המיסטיקן יראה בכל אגדה יסודות מיתיים גדולים מהחיים
ומודרכים בידי כוחות נעלמים, ובכל תפילה הוא יראה יסוד מאגי מסוים.
ה“כוונה” שבתפילה הופכת להיות לא רק כר להשתפכות רגשית, אלא קוד לגילוי
הנסתר ומכשיר למדיטציה אישית וקבוצתית.
השימוש הזה של הקבלה באמצעים מיסטיים־מיתיים הוא אחת
הסיבות שהפכו אותה פופולרית, בעוד הפילוסופיה האליטיסטית נפוצה פחות.
הפילוסופיה לא התייחסה לפחדים האנושיים של הפרט והחברה, שרבצו בתת מודע.
לעומת זאת, המיסטיקה, כמו הכישוף בכל הדורות נתנה מרחב מחיה וכבוד לפחדים
הללו, מהם נוצרו, לפי התאוריה של יונג, המיתוסים של כל התרבויות
(הארכיטיפ).
האמונה הטפלה התמזגה, בקרב ההמונים, במיסטיקה, ולמרבה
האבסורד דווקא אותן אמונות תפלות הן שהבהירו לעם מה המשמעות של פעולות
והרגלים דתיים (למשל, מנהג הכפרות). למעשה, אומר גרשם שלום, בלעדי
המיסטיקה, הדת היהודית הייתה מתאבנת וגוססת לפני דורות. ככל שהדת הפכה
למסגרת נוקשה של כללים, ציוויים וחוקים רציונליים, כך היא מתרחקת מהנשמה,
מההתלהבות הדתית, מהרגש. וכאן באה המיסטיקה על זרמיה השונים ומחיה אותה.
התוצאה ־ פולקלור יהודי עשיר ותוסס, המחזיר את המיסטיקה למקורותיה הקדומים
והאמיתיים ביותר, במקרא.
המיסטיקה היהודית הקדומה
“המסתורין העברי עתיק הוא כעם ישראל”, אומר ש. א.
הורודצקי, חוקר החסידות והמיסטיקה היהודית. “בימיו הטובים והרעים, בימי
שלום ובשעת חרום, בשבתו על אדמתו ובנדדו בגויים, תמיד היה המסתורין קשור
ומחובר עמו… המסתורין פתח לפניו את השמים ושמי־השמים ואת העולמות
העליונים… הוא שגילה לו תעלומות אלוהים וסוד הנצח…” המסתורין הזה,
בהגדרתו של הורודצקי, מתחיל במשפט הראשון בספר בראשית ומסתיים בספר דניאל,
המיסטי שבספרי התנ“ך, המחבר את המסתורין הקדום אל השלב השני שלו, ספרי
האפוקליפטיקה הישראלית. הספרים החיצוניים הללו לא נכללו לבסוף בתנ”ך, אולי
משום שהממד המיסטי בהם היה חזק מדי עבור העורכים הרציונליים של כתבי הקודש.
עם זאת, השפעת הספרים האלה מורגשת היטב בספרות האגדה, בקבלה ובחסידות,
ובמקביל גם אצל כת האיסיים במדבר יהודה ובנצרות הקדומה.
את תחילתה של המיסטיקה הקדומה ניתן לזהות בתיאורי
ההתגלויות השונות של האל בספרי המקרא: כרוח, כ“דבר ה'”, בדמות אדם, או
ב“כבוד ה'”.
במקום השני בסולם הדרגות של גילויי האל בספרות המקראית
נמצאים המלאכים, שליחי האל הנגלים לנביאים כשהם עומדים סביבו בהיכל
האלוהים. לאורך כל התנ""ך הם אינם מוזכרים בשמותיהם, ורק בספר דניאל מצוינים
שניים מהם ־ מיכאל וגבריאל, שני הקצינים הבכירים ביותר בפמליית המלאכים (על
כך העיר ריש לקיש ששמות המלאכים עלו עם ישראל מבבל). הראשון תפקידו להגן על
העם, והשני פותר חזיונות ורואה את אחרית הימים.



אחד מהמלאכים הוא השטן, מעין קטיגור בבית דין של מעלה
ההופך לאחר מכן בספרות המיסטית של הקבלה לראש ה"" סִטְרָא
אַחְרָא""90.
הספרות המיסטית הצמידה לשטן בת־זוג, לילית, ויחד הם יולידו
את השדים והרוחות הרעות. בספרים החיצוניים הוא ממונה על הרע החי בגיהנום
וזוכה לשלל שמות, כמו סמאל, בליעל, משטמה, ועוד.
הנצרות והאסלאם קיבלו את האמונה במלאכים מהיהדות, והשימוש
בשמותיהם של המלאכים קיים גם במאגיה הנוצרית, היוונית, האתיופית ועוד,
לצורך השבעות וקמעות במתכונת המקובלת בספרות הקבלה.
הברית שכורת אלוהים עם אברהם היא אחד הרעיונות המיסטיים
הגדולים בתנ""ך ־ חיבורם של האל והאדם, משאת נפשו של כל מאמין ומיסטיקן.
ברית בין הבתרים היא הסמל המיסטי הראשון של אלוהים בהתגלותו לבני האדם.
האמצעים המעשיים לאיחוד עם הבורא, המצויים במקרא, מהווים את היסודות לקבלה
המעשית המאוחרת יותר: הקרבת קורבנות, נזירות, והתענית.
ראשית המיסטיקה התאורטית, התאוסופיה, בחזיונות הנבואיים של
נביאי בית ראשון ויותר מהם ־ נביאי בית שני. אחת הנבואות המיסטיות באופיין
שהיוותה בסיס לספרות מיסטית ענפה היא “חזון המרכבה” של יחזקאל. חזון זה כל
כך מרכזי בספרות המיסטית של ימי בית שני עד שהיא קרויה על שמו ־ ספרות
ההיכלות והמרכבה (ראה בהמשך).
את שרשרת החוזים סוגר דניאל, חוזה בעל השפעה עצומה ביותר
על תולדות המיסטיקה הנוצרית והיהודית העתידה להיווצר. אצלו זו האמונה
הברורה בתחיית המתים שתתרחש באחרית הימים, וחישובי קץ העתים, שהשפיעו
עמוקות על מחשבי הקצים עד עצם היום הזה. לצדו עומד גבריאל, “שר המלאכים”,
המלאך המיוחס מכולם בנצרות ובאסלאם, כדי לפרש את חזיונותיו המדהימים וכדי
לפתור את חלומותיהם של נבוכדנצר ובנו בלשצר.
הנבואה האפוקליפטית שלו לגבי אחרית הימים (למעשה, דניאל
הוא הספר האפוקליפטי המובהק היחיד שהוכנס לכתבי הקודש) היא גם המחברת את
המיסטיקה היהודית שבמקרא עם הספרים האפוקליפטיים העבריים שנכתבו אחרי חתימת
המקרא ועם המיסטיקה הנוצרית הקדומה.



האפוקליפטיקה
הספרות האפוקליפטית (ביוונית: אפוקליפטיקה ־ גילוי,
התגלות, ומכאן: ההתגלות של ימות המשיח) עוסקת בנסתרות עם ישראל והעמים
בכלל, בנסתרות הטבע, העולמות העליונים ואחרית הימים, לצד געגועים עזים
לגאולה, לעולם הבא ולמשיח. מיתוסים מקראיים ופולקלור קדום, לאו דווקא
יהודי, משמשים בה בערבובייה כדי ליצור נבואות עתידניות או אקסטזה
דתית.
החטא הקדמון, המלאכים הרעים (שלפי האגדה נפלו משמים
והולידו, בזיווג עם בנות הארץ, את הנפילים), חנוך (האדם הראשון שנלקח על
ידי האל לשמים כשהוא חי, ולפי הספרות המיסטית של ימי בית שני ־ הפך למלאך),
נח והמבול, מגדל בבל ועוד מיתוסים תופסים מקום של כבוד באפוקליפטיקה. לצדם
נמצאים שם, ממש כמו במיתולוגיות של העמים הקדמונים האחרים, כוחות
הטבע.
החשוב והמקיף בספרי האפוקליפטיקה הוא ספר חנוך (או “ספר
חנוך הכושי”) שנכתב בימי בית שני ושגיבורו היה מסוגל לדעת את העתידות
והנסתרות, ולפיכך הוא גם האיש שנועד לספר על תולדות האנושות מתחילתה ועד
סופה, כאשר האור יגבר על החושך, והאל יגלה לצדיקים את “הבחיר” (המשיח).
ביום הדין יישפטו הנפילים יחד עם הרוחות הרעות, השדים והמזיקים; עזאזל,
המלאך הרע, יימסר לידי רפאל, ובליעל, אדון החושך ואויבו של המשיח, יישפט גם
הוא ביום ההוא. גם בני האדם ירגישו בחזון הבלהות הזה: רצח בתוך המשפחה,
הפלות, קניבליזם, מלחמות ועוד צרות יהיו מנת חלקם של החוטאים, בעוד הצדיקים
יזכו לאושר גדול.
חיבור מיסטי חשוב נוסף מאותה תקופה הוא ספר חנוך הסלאבי,
בו מספר חנוך על סודות היצירה של העולמות הנראים והלא נראים שאותם ראה
כשעבר בשבעת הרקיעים. בספר זה כבר מקבל חנוך כיסא של כבוד לצד האל.
תפיסות חדשות של חזון אחרית הימים נמצאות בספר עזרא
הרביעי. לראשונה נאמר גם כי המשיח לא יחיה לנצח, ואחרי מותו העולם יחזור
לדממת הבראשית שקדמה לבריאה. עזרא המסתורי רואה גם את שובם של עשרת
השבטים.



האיסיים
האיסיים, הכת היהודית המתבודדת ממדבר יהודה היו, כנראה,
הראשונים שלקחו את המיסטיקה היהודית האפוקליפטיקה והפכו אותה לדרך חיים.
חלק מסדר יומם היה לימוד כתבי הקודש על דרך הסוד והמשל מתוך הכנה לימות
המשיח. אז, כך האמינו, תרד מלכות השמים על הארץ ותתפשט בעולם, ואיתה גם
אמונתם. את ספריהם הסודיים שמרו לעצמם, תוך שהם משתמשים במאגיה, בקריסטלים,
בעשבי מרפא (אולי מכאן שמם, על משקל “אסיא” = רופא, בארמית) ובשמות
המלאכים. מכאן גם הדימוי שנוצר להם כעושי פלאות, הן ברפואה והן כבעלי
סגולות פלאיות. ואכן, רבים מהם עסקו בתחומי הרפואה כמו שהייתה מקובלת אז,
או בתחום רפואת הנפש. התפילה, שהייתה מאוחר יותר לעיקר חשוב ביהדות הרבנית,
הייתה מרכזית גם בחייהם, וכך גם הטבילה שקיבלה נופך מחודש מהקבלה
והחסידות.



המיסטיקה בתקופת המשנה והתלמוד



עם המרד נגד רומא שהתעורר לאחר מותו של הורדוס בתחילת המאה
הראשונה צצו כתות משיחיות רבות שהושפעו השפעה מכרעת מהספרות
האפוקליפטית.
אחת מהן היא של הנצרות, שהיוותה אופוזיציה לוחמת לכהנים
הצדוקים בבית המקדש. במקביל, אם כי בהיקף נמוך בהרבה, צמחה המיסטיקה גם
בכתביהם של התנאים הראשונים. באותם ימים עורר יונתן בן עוזיאל, מתלמידי הלל
הזקן, מהומה כשתרגם את ספרי הנביאים לארמית ואגב כך הסגיר כמה מענייני תורת
הסוד של הנביאים. בין היתר נטען כי הוא התעמק בחישובי קצין על סמך האמור
בספר דניאל. אגדה אחת אומרת כי לאחר שסיים את התרגום “יצתה בת־קול ואמרה:
מי הוא שגילה סתרי לבני אדם?”
באותה תקופה, סמוך לחורבן הבית (שנת 70), ייסד תלמיד אחר של הלל, רבן יוחנן בן זכאי ישיבה ביבנה והפך
למנהיג הרוחני הבולט, לא רק בתחום ההלכה כי אם גם בכל הנוגע לתורת הסוד.
נאמר עליו שעסק ב“תקופות וגימטריאות, שיחת מלאכי השרת ושיחת שדים, שיחת
דקלים, משלות שועלים” תוך שהוא מעביר את חוכמת הנסתר לתלמידיו. התוספתא
מביאה אף עדות כי בחוגו של בן זכאי היה נהוג לדרוש ב“מעשה מרכבה”, שהיה
עניין של סוד שנשמר בחוגם של חכמים מסוימים בלבד. עדויות שונות מורות כי
סיפור המרכבה נתפס, כבר בראשית תקופת בית שני, כדלת שדרכה ניתן להיכנס
להיכל סודותיו של האל.
ספרות זו, כפי שכונתה על שם הדרישה במעשה המרכבה ובהיכלות
האל, שאליהם מגיעים באמצעות המרכבה, היא התשתית המיסטית והמאגית הקדומה
ביותר אחרי הספרים האפוקליפטיים. היא זו שברבות השנים תצמח ממנה הקבלה ־
העיונית והמעשית. מעשה הבריאה וחלוקת העולמות העליונים, ניהול העולם ומעשי
כשפים, שמות המלאכים ושמותיו השונים של האל ־ אלה הנושאים העיקריים של תורת
הסוד המופיעה בספרות המרכבה.



ספרות ההיכלות והמרכבה הוא שם כולל לכ־25 חיבורים מיסטיים שחוברו כנראה בין המאה ה־2 למאה ה־5 לספירה בארץ ישראל. זהו התארוך
המקובל, אך יש הסוברים כי על אף שהמסורת בנושא אכן קדומה, החיבורים בכתב
נערכו רק במאה ה־7 או ה־8.
החיבורים נקראים בשם זה משום שבשמות רבים מהם מופיע המונח
היכלות ־ כדוגמת “היכלות רבתי” ו“היכלות זוטרתי” ־ או מרכבה ־ כדוגמת
“מרכבה רבה” ו“מעשה מרכבה”.
ספרות זו עוסקת בהתעלות המיסטית לעולם העליון, ובתיאור ־
לרוב באמצעות שירה, המנונים ותפילות ־ של מבנה העולמות העליונים, עולמות
המרכבה והמלאכים לדרגותיהם.



לרוב נהוג לחלק את החיבורים לשלוש קבוצות:

קבוצה ראשונה ־ חיבורים העוסקים במעשה בראשית, אופן
התהוותם של העולמות העליונים, המרכבה והמלאכים והנהגת העולם לאחר
הבריאה. אחד החיבורים הבולטים בקבוצה זו הוא “ברייתא דמעשה
בראשית”.
קבוצה שנייה ־ חיבורים מאגיים. רוב החיבורים בקבוצה זו
עוסקים בידיעת שמות המלאכים ותפקידיהם, שמותיו של האל והשבעת המלאכים
בהם, אופני השימוש בשיקויים, מרקחות ואמצעים פיזיים אחרים כדי להביא
תועלת לאדם, הן תועלת לאומית והן תועלת פרטית. החיבורים הבולטים בקבוצה
זו הם “ספר הרזים”, “חרבא דמשה” ו“הבדלה דרבי עקיבא”.
קבוצה שלישית ־ ספר היצירה לבדו, שאין לו שום
מקבילה בכל הספרות המיסטית באותה עת. “ספר יצירה” הוא חיבור עברי עתיק
שנודעת לו משמעות רבה בעולם המיסטיקה והקבלה, וזכה לפירושים מגוונים על
ידי גדולי חכמי היהדות לאורך הדורות, מהם פילוסופיים/רציונליים ומהם
מיסטיים, מיתיים ומאגיים. שפתו ואופיו של הספר ייחודית כל־כך עד שאין
לו מקבילה והוא נחשב במחקר לסוגה של ספר אחד.

עיקרו של ספר זה מתאר את בריאת העולם והנהגתו כפועלים
מכוחן של אותיות האלף־בית. מימי הביניים ואילך הפך ספר זה לאחד מאבני היסוד
של המחשבה היהודית.
המיסטיקה הקדומה מיוצגת בחמישה חיבורים עיקריים, שבכולם
היא משולבת במאגיה ובכולם מתואר מסע הנשמה לגן עדן (“ירידה למרכבה”) של
המיסטיקנים, המכונים “יורדי המרכבה”91 (רבי ישמעאל כהן גדול, רבי עקיבא ורבי נחוניה בן הקנה).



חמשת החיבורים העיקריים הם:

היכלות זוטרתי־ מתאר את עלייתו של רבי עקיבא  להיכלות העליונים, שם הוא מגלה את השם הנסתר של האל.
היכלות רבתי־ מתאר את עלייתו של ר' ישמעאל להיכלות  העליונים כדי לברר האם נגזר גורלם של עשרת הרוגי מלכות.
הספר היכלות־ מתאר את הגעתו של ר' ישמעאל להיכל השביעי
שבו הוא פוגש את מטטרון, שר הפנים, המוכר גם בשמו האנושי, חנוך.

חנוך מספר לו על מבנה העולם העליון ועל קורותיו שלו־עצמו
מאז הועלה לשמים על ידי המלאך ענפיאל כדי להלשין על חטאי דור המבול. ר'
ישמעאל מתוודע לפרגוד המונח לפני כס הכבוד, מעין מסך קוסמי שעליו מתוארות
כל תולדות היקום, ומי שחוזה בו מוכנס לסוד הגאולה המשיחית, ורואה את תיאור
אחרית הימים.

מעשה מרכבה־ הוא אוסף מזמורים שאומר המאמין בפני האל,  או אוסף זמירות של מלאכים.
שיעור קומה־ החיבור הראשון, והיחיד, שנכנס לפרטי
תיאורה של האלוהות, ולפיכך הוא אחד החשובים ביותר לא רק במיסטיקה
הקדומה אלא גם בקבלה המאוחרת ובחסידות (כל זאת אף על פי שהוא מכיל רק
שישה עמודים).

הספרון מונה שלוש רשימות: האחת של מניין אברי האל, השנייה
של שמותיהם הסודיים, השלישית של מידותיהם ־ כולן ניתנות לפי עדותם של ר'
ישמעאל ור' עקיבא. חוקרים אחדים רואים את מקורו של חיבור זה בשיר
השירים.



בכלל, ספר “שיר השירים” השפיע רבות על ספרות המיסטיקה
הקדומה, כשגיבורו מזוהה עם האל בעקבות הפרשנות האלגורית שהוביל ר' עקיבא,
ויש המאמינים כי הספר נמסר על ידי האל לעם ישראל במעבר ים סוף, או במעמד הר
סיני. חלק מהפרשנויות רואות את מעשה הכניסה לפרדס של ר' עקיבא וחבריו
כמכוון לראיית האל הזו.
בין ספרות חז""ל לבין ספרות ההיכלות והמרכבה יש קירבה רבה
והשלמה הדדית, על אף השוני ביניהם. במשנה במסכת חגיגה בפתיחת הפרק השני
מובאים האיסורים וההגבלות לדרוש במעשה בראשית ובמעשה מרכבה.
בכתבי חז""ל, “פרדס” הוא כינויה של תורת הסוד היהודית,
העוסקת במה שמכונה “סתרי האלוהות”. בדרך כלל משמש השם לציון עניינים
קבליים. המקור המרכזי שעליו מתבסס השימוש בביטוי זה הוא הסיפור הידוע המצוי
בתלמוד הקרוי “ארבעה נכנסו לפרדס”.
מקור המילה “פרדס” בשפה הפרסית, בפירוש הפשוט של פרדס – גן
עצים. המילה חדרה הן לשפה העברית והן לשפות נוספות, כגון האנגלית, שבה
קיבלה המילה “paradise” משמעות של גן עדן.
הרמב""ם מזהיר “שאין ראוי להטיל בפרדס אלא מי שנתמלא כרסו
לחם ובשר”. כוונת הדברים שאין לאדם להתעסק בעניינים אלה (המתחלקים ל“מעשה
בראשית” ול“מעשה מרכבה”), עד שלא למד את כל ההלכה.



מעשה מרכבה ומעשה בראשית
תורת הסוד מתחלקת לשני חלקים: “מעשה מרכבה” ־ כינוי מקובל
לתאולוגיה וסודות השמים, ו“מעשה בראשית” ־ סודות בריאת העולם ומדעי הטבע
הנובעים מהם. הכוונה גם לפרשות המיסטיות המופיעות בספרי המקרא.
“מעשה מרכבה” ו“מעשה בראשית” הם כינויים לספרות אזוטרית,
הקשורה לתורת הסוד היהודית או האוניברסלית. אזכורה הראשון של ספרות זו היה
בתקופת התנאים, והיא מהווה כיום חלק מספרות הפרדס ותורת הסוד. ניתנו לה
לרוב שני פרושים מרכזיים: אלו הקושרים אותה עם ספרות מיסטית יהודית
ייחודית, כדוגמת ספר היצירה, או לספרות והבנות פילוסופיות העוסקות במהות
האל (מעשה מרכבה) וספרות הקשורה בענייני הטבע והפיזיקה (מעשה
בראשית).
המילה “מרכבה” (במובן מרכב, מושב) התייחסה במקור למרכבת
הכרובים מבית המקדש: הכרובים נחשבו כנושאים מעליהם את האל הבלתי־נראה.
בהמשך מתייחסת המילה בהשאלה למקום מושבו של האל.



ספר יצירה
בסוף תקופת התנאים (מאה 2–3) נוצר אחד החיבורים הקצרים ביותר (1,600 מילה), הסתומים ביותר ובעלי ההשפעה הגדולה
ביותר על הספרות המיסטית היהודית לדורותיה, ספר יצירה. לא ידוע מי כתב אותו
(על אף שנוהגים לייחסו לאברהם אבינו) ומתי בדיוק, אבל רבים שואבים כמה
ממונחי־היסוד שהספר טבע – “עשר הספירות” המהוות את יסודות הבריאה,
ו־22 אותיות האלפבית העברי. יחד הן מהוות את
32 “נתיבות פליאה וחוכמה”, הכוחות המיסטיים שמהם נברא העולם.



לפי הספר, הספירות הן שלבי ההתהוות של היסודות בעולם: רוח,
מים, אש. הספירה הראשונה, רוח האלוהים, המייצגת את הבסיס התקשורתי שבין
האלוהים לעולם ולנביאיו, מאפשרת את הגיית האותיות. מן הרוח נולד האוויר
הרוחני הקדמון (החוכמה הקדמונית), שבאמצעותו חקק האל את 22 האותיות, בהן ברא את התורה, שבה מתגלמת החוכמה העליונה ובאמצעותה
מגיעה האלוהות גם לעם הבחירה.
הספירה השלישית, הנובעת מהאוויר, הם המים, שמהם יצר האל את
התוהו ובוהו הקוסמי ואת האפילה. הספירה הרביעית היא האש, שממנה ברא האל את
כיסא הכבוד ואת מלאכיו ואת האור. המרכיב הרביעי בין היסודות, האדמה, נעדר
ממניין ספירות זה, כשה“תירוץ” לכך הוא שהעפר נברא על ידי האל מהשלג
(מים).
לארבע ספירות אלה אין המשך בכתובים, אך נוספים להן חמשת
הממדים: אורך, רוחב, גובה, זמן והמוסר (המוגדר גם כרוחניות וחומריות), או
בתפיסה אחרת ־ ששת הממדים: ארבע רוחות השמים והכיוונים מעלה ומטה.
ספר יצירה טוען כי לכל אות מאותיות האלפבית משמעות סודית
בשלושת תחומי הבריאה: האדם, הכוכבים והזמן. האותיות וצירופיהן הם החלק
המחבר את המיסטיקה הקדומה עם האסטרולוגיה ועם המאגיה הקשורה בכוח הטמון
באותיות, אותו כוח שבעזרתו יצר האל את העולם. תפיסה זו היא מולידת סיפורו
של המהר""ל שיצר את הגולם בכוח האותיות שחרט על הטיט וכוח הלשון (השבעות
סודיות) וכן של הקמעות הנושאים צירופי אותיות ושמות מלאכים והאל. “יורדי
המרכבה” של אותה תקופה משתמשים בטכניקה המאגית לעלייה האקסטטית על ידי
“לבישת השם” ־ טקס שבו מכשף השבט הקדמון לבש בגד שעליו רקומים שמות
האלים.
כשמשה עלה למרום לקבל את לוחות הברית, אומר התלמוד הבבלי,
הוא מצא את הקב""ה “קושר כתרים לאותיות” (מקשט את ראשי האותיות בתגים, כפי
שמקובל על ידי סופרי הסת""ם), וכשמסר אלוהים את תורתו לישראל, מסר להם את
דקדוקיה ואותיותיה. ר' ישמעאל הזהיר את תלמידו, ר' מאיר, כי החסרת אות אחת,
או הוספת אות, יכולה לגרום להחרבת העולם כולו. מבחינת חכמי התלמוד, כל אדם
צריך לתהות אחר תפקידיהן וכוונותיהן של האותיות אותן חקק אלוהים על כתרו
“האיום והנורא”, וכן אחר חוכמת צירופן (הגורמת להשפעות מאגיות שונות). מי
שנחשב מומחה גדול בתורה זו היה בצלאל בן אורי, אדריכל המשכן, שעל פי
התלמוד, “היה יודע לצרף אותיות”, וכל המיסטיקנים שמאז השתדלו ומשתדלים
למצוא את הסודות הכמוסים בתורה באמצעות אותיותיה.



בין השיטות שרווחו בעבודה עם האותיות היו:

גימטריה: חשבון האותיות לפי ערכן המספרי, בשיטות
שונות. על סמך ערך מספרי זהה של מילים שונות נמצא ביניהן מכנה משותף,
או משמעות נסתרת (למשל: יין בגימטריה = 70, וגם  סוד = 70, ומכאן: נכנס יין, יצא סוד).
נוטריקון: קריאת מילים כאילו הן ראשי תיבות של מילים
אחרות (למשל: “והוא קללני קללה נמרצת”. הנוטריקון של נמרצת הוא: נואף
הוא, מואבי הוא, רוצח הוא, צורר הוא, תועבה הוא).
שמות המלאכים: בספרות המיסטית הקדומה שמות אלה מורכבים  לעיתים מצמדי אותיות שערכן המספרי נותן 8 או 10 (למשל: המלאך אזבוגה, או המלאך  אטבח).
חוכמת הפרצוף: לפי הזוהר, האותיות הרוחניות הקובעות את
התכונות התורשתיות של האדם הן שקובעות גם את שרטוטי פניו. בעת יצירת
האדם הצטיירו פניו, ויתר איבריו, בסוד האותיות. כל אחת מאלה מייצגת את
אחד האיברים, וזאת בהתאם לתפיסתו של “ספר יצירה” שמבנה הגוף האנושי הוא
העתק של מבנה היקום.




שמות האל
שמותיו של האל הם אחד הנושאים שיותר עניינו את המיסטיקנים
בתקופה הקדומה, בעיקר משום שהאמינו כי מי שמכיר אותם מסוגל לחולל באמצעותם
מופתים נפלאים. לצד השמות שניתנו לו במקרא ־ אל שדי, צבאות, אלוהים, אהיה
אשר אהיה, יה, אלוה, אדוני ־ מכנים אותו בעלי התלמוד והמדרש גם “המקום”,
“גבורה”, “צדיק”, ובאגדה סתומה אף “אכתריאל”. הם מנו חמש דרגות
בשמותיו:

יה ־ הנפוץ ביותר, שבו ברא את העולם הזה.
שם בן תריסר אותיות ־ ידוע רק לכוהנים.
שם בן 42 אותיות ־ נמסר רק למי
ש“צנוע ועניו ועומד בחצי ימיו ואינו כועס ואינו משתכר…”. שם
בן 72 אותיות ־ שבו גאל את ישראל  ממצרים.
הסודי שמכולם הוא השם המפורש, שמשה היה הראשון לקבלו  מזגזגאל, הסופר של המלאכים.

לפי אותה אמונה, בכוח אחד השמות האחרים של האל הרג משה את
המצרי, על ידי השם הזה פרח מטה אהרון, ובאמצעותו חילץ שלמה מאשמדאי את סוד
מקומו של השמיר לשם חציבת אבני המקדש.
אחד משמותיו היותר נפוצים של האל, שנתפס כגילוי מסוים שלו,
הוא “השכינה”, שנדדה עם בני ישראל בכל מסעותיהם, עזבה אותם בכל פעם שחטאו,
ושבה וחזרה אליהם. למשה היא נגלתה מתוך הסנה. נציגות אחרת של הבורא הייתה
“רוח הקודש”, שהוחלפה בשלב מאוחר יותר ב“בת קול”.



הדמויות המרכזיות בספרות המיסטית
התלמוד והמדרש מתייחסים לא רק לאל ולשמותיו, למלאכים
ולתפקידיהם, לתיאורי הרקיעים ולכוחות הפועלים בהם, אלא גם לשלוש הדמויות
המיסטיות הגדולות ביותר ביהדות, אלה שמשמשות מאז בסיס להשפעות מיתיות
ולאמונות עממיות, לסיפורים ולמנהגים דתיים: משה, אליהו והמשיח.

משה־ משה מתואר בתורה כיחיד שדיבר עם אלוהים כאיש  לרעהו והיה המתווך בין האל לבני ישראל.

משה הוא מי שכתב את התורה והעביר את החוכמה האלוהית לבני
התמותה. לפי המדרש, המטה שלו נוצר בזמן הבריאה וניתן לאדם הראשון בגן בעדן.
כשאלוהים נגלה לפניו בסנה, הוא מגלה לו את שמו, “אהיה אשר אהיה”.

אליהו־ אליהו הוא דמות ייחודית בספרות המקראית: בעולם
הזה הוא מצליח מחולל ניסים כמו הורדת אש מהשמים כדי לשרוף את פר העולה
שלו, חתיכת הירדן לשניים באדרתו, נישא ברוח ה' ממקום למקום, מוריד גשם
אחרי שלוש שנות בצורת, ועוד. אך עיקר העניין בו נובע מסיפור הסתלקותו ־
אליהו לא מת מוות טבעי, אלא עלה בעודו חי השמיימה על “רכב אש וסוסי
אש”. לפי פירוש נפוץ של דברי הנביא מלאכי, הוא זה שעתיד לבשר לעם ישראל
על דבר הגאולה ולהכינו לביאת המשיח. אין פלא שאגדות רבות נרקמו על ידי
חז""ל סביב דמות מופלאה זו. רבים מהתנאים והאמוראים חוו “גילוי אליהו” ־
הארה בענייני הלכות או אגדות. חכמי המשנה ייעדו לאליהו תפקיד של מתיר
ספקות. בקושיות רבות, בין בענייני נזיקין ובין בענייני טומאה וטהרה
כאשר לא נמצא פתרון מתאים לספק נהגו לומר שהספק “יהא מונח עד שיבוא
אליהו”. תפקידו של אליהו התרחב עם הזמן: בשמים הוא המגן על עם ישראל,
ולפי הזוהר הוא משתתף בכל ברית מילה (מכאן הנוהג להכין כיסא אליהו
עבורו). בליל הסדר נמזגת כוס של אליהו, שהופכת אותו לאורח בכל ליל סדר,
השותה מכוס היין המוכנה עבורו.
המשיח־ המשיח הוא אחת הדמויות המיסטיות ביותר בכל
התרבויות. זהו גואל (אנושי או אלוהי) שיבוא להציל את עמו מחורבן באחרית
הימים. המקרא מתייחס למשיח תחילה כאל אחד המלכים (בעיקר מבית דוד).
רעיון המשיח וימות המשיח עלה שוב ושוב בעיתות המצוקה של עם ישראל, בארץ
ישראל ובגלות, כדמות שתביא לעם את הגאולה. מה שהחל כנבואות אפוקליפטיות
של הנביאים, הפך בספרות האפוקליפטית לאירוע אוטופי. עם זאת, הם
מאפיינים את העידן שלפני בואו בחברה מסואבת, חוטאת, חסרת מידות ומוסר,
שבה תלמידי חכמים הולכים ומתמעטים. לפי אותה אמונה, לפני שהמשיח יגיע
יופיעו בארץ סימנים ברורים: בצורת, רעב, שכחת התורה, ולחלופין ־ שפע,
ולבסוף מלחמה גדולה ונוראה. תפיסה זו של גודש צרות לפני בוא הטוב (אותה
מכנה גרשם שלום “תורת קטסטרופה”) מקורה, כנראה, בתפיסה שכדי שהטוב (דת
ישראל) יגבר על הרע בעולם (דתות הגויים וכיבושיהם), חייב הרע להגיע
קודם לשיאו. רק אז יהיה ניצחון המשיח שלם.




תקופת הגאונים וניצני קבלה



כיבוש ארץ ישראל בידי המוסלמים בשנת 630 תורם להעצמת האמונה בחזון אחרית הימים. האפוקליפטיקה היהודית,
כתמיד במצבי מצוקה, צוברת תנופה ומקבלת תפנית כשהיא נישאת על גב הרוח
הערבית המובאת על ידי המוסלמים ממצרים, פרס, סוריה ואפריקה. תורת המלאכים
(אנגלולוגיה) והתיאורגיה (השפעה על האלים והמלאכים בעזרת מאגיה) תופסות
אט־אט את מקומו של עולם המרכבה. המאגיה הולכת וצוברת משקל, תחילתו של תהליך
שסיומו בתוך כמה מאות שנים בקבלה המעשית.
התפיסה העתיקה שלפיה המתים יכולים להעביר בקשות לעולם הבא,
ומצד שני יכולתם של האלים (או המלאכים) למלא בקשות של יושבי העולם הזה,
מובילה לתעשייה משגשגת של קמעות, השבעות ולחשים.



תורות הנסתר ־ בעיקר גלגול נשמות, השמות הקדושים וקשרי
גימטריה בין השמות לפסוקי המקרא ולתפילות ־ מועברות לאירופה בצמוד לספרות
המרכבה והתיאורגיה.
ר' משה בן קלונימוס, מייסד תורת הסוד באשכנז (גרמניה),
שתצמיח את הקבלה, מקבל את סודות התפילה מר' אבו אהרון. במצרים מתפתחת
חסידות מיסטית בחוגי ר' אברהם בן הרמב""ם השואבת השראה מתנועה המוסלמית
אזוטרית, הסופיות. בצרפת למדו בחשאי את “ספר יצירה” כספר הדרכה לבעלי סוד,
תוך הדגשת הגימטריות והשמות.
החסידות המיסטית פושטת גם אל אשכנז וספרד במאה ה־12
על ברכי פירוש סודות התפילה והמקרא באמצעות תורת המספרים והגימטריה. אין זו החסידות המוכרת של המאה ה־18,
אלא המשכה של כת חסידים ראשונים שפעלה בארץ ישראל במאה הראשונה
לספירה.
חסידות אשכנז הופכת לתנועה עממית ערה המשלבת בערבוביה
פולחנים מיסטיים עתיקים, תורת הנסתר הלניסטית, כישוף יהודי ואמונות גרמניות
עתיקות בשדים ובמכשפות. גדולי החסידות נתפסים כבעלי יכולת על־חושית, או
כבעלי כוחות נבואיים ונסיים (בין היתר בתחומי האלכימיה), או גם
אסטרולוגיים. על רבי יהודה החסיד, דמות מיתית הצומחת בראש אותה תנועה, נאמר
כי השדים לימדוהו את סודות הכישוף והאפוקליפסה. זו התקופה שבה נוצרת גם
אגדת הגולם מפראג, אותו יצור עשוי טיט המופעל באמצעות שמותיו הנסתרים של
האל. גם פירוש החלומות הופך רווח מאוד כפרקטיקה מאגית.
את מקום האקסטזה של מיסטיקת המרכבה תופסת המדיטציה של
ההרהור וניסיון לתקשר עם השכינה דרך התפילה. זו הופכת להיות העיקר, תוך דגש
על ה“כוונה” של המאמין ועל טכניקות הגימטריה, הנוטריקון והתמורה (החלפת
מילים).
בפרובנס מתחילים לנבוט ניצניה הראשונים של “הקבלה”. את
מקום הכוונה המיסטית בתפילה תופסת ההתבוננות בעשר הספירות המוזכרות בספר
יצירה בכוונה להתלכד עם האל מתוך דבקות. בספרד מביא ר' יצחק סגי נהור
פרשנות ראשונה לספר זה במתכונת הספירות המוכרות של הקבלה. הוא הראשון שטובע
את המונח “אין סוף” לאלוהות הבלתי ניתנת לתפיסה בכוח ההיגיון. בספרד, בעיר
ז’ירונה, הרמב""ן מנפק למאמיניו קמעות. סודות גדולים הוא מוצא גם במצוות
ובמנהגים (כמו ברית המילה ומצוות השבת). הוא הראשון שמפרש את נושא היבום
כעניין של גלגול נשמות ומאמין בהישארות הנפש, בשכר ועונש לנשמות בעולם הבא
ובתחיית המתים בימות המשיח.
בסוף המאה ה־13 מפתח ר' אברהם
אבולעפיה את חוקי צירופי האותיות, המספרים והשמות הקדושים כדרך להשגת
חוויה אקסטטית ומניח את התשתית למה שיכונה הקבלה הנבואית (לצד הקבלה
העיונית־פילוסופית והקבלה המעשית־מאגית). תורתו זוכה לפופולריות
עצומה, אך מכל חיבוריו נותר רק אחד, ספר האות האפוקליפטי. לדעתו, צירופי
האותיות המיסטיים האלה הם־הם מעשה המרכבה האמיתי.
ב־1274 מחבר יוסף ג’יקטיליה,
תלמידו של אבולעפיה, את “גינת אגוז”, שכעשר שנים מאוחר יותר יהווה, לפי
המקובל במחקר, השראה ליצירה הקבלית המפורסמת ביותר בכל הדורות, “ספר
הזוהר”.



הקבלה וספר הזוהר



הקַבָּלָה היא תורת הסוד והמיסטיקה היהודית. לתורה זו יש
שורשים עמוקים במחשבה היהודית והיא נמשכת מהמיסטיקה העברית הקדומה (ספרות
ההיכלות והמרכבה).
עיקר גיבושה ופרסומה ראשיתם בפרובאנס (דרום צרפת), בצפון ספרד ובארצות המזרח בשלהי המאה ה־12 ובראשית המאה ה־13. לקבלה השפעה גדולה מאוד על חיי הרוח
היהודיים, והתבססו עליה תנועות רוחניות שונות, כגון השבתאות והחסידות. כמו
כן, השפיעה הקבלה על תחומים רבים ביהדות, ובהם ההלכה והמנהגים, פרשנות
המקרא, ספרות התפילה והפיוט, ספרות המוסר ועוד.



ספר הזוהר
בסביבות 1280 רואה אור החיבור
המשמעותי ביותר בתולדות הקבלה מאז ועד היום, הספר שאחרי התנ""ך והתלמוד נחשב
למקור החשוב ביותר בספרות היהודית, ספר הזוהר. סודות עולם הספירות, מצד
אחד, וגורלם של היהודים, מצד שני.
האל הבורא והמתגלה, והאדם ביחסו אליו ־ אלה ציריו של האוסף הגדול הזה, המכיל חיבורים שונים שמתייחסים לצד הסודי של היהדות.
הספר מורכב מ־ 24 חיבורים המבוססים
על ספרי מיסטיקה יהודיים רבים שפורסמו בעבר (בהם גם ספרי סוד לא ידועים עד
אותה תקופה). כמה מהם מיוחסים לתנא בן המאה ה־2,
ר' שמעון בן יוחאי (רשב""י), מבכירי התלמידים של רבי עקיבא. על פי
המסופר, בתקופה שבה התחבא רשב“י מהרומאים במערה עם בנו, ר' אלעזר, נגלו
אליו סודות ספר הזוהר מפי אליהו הנביא. רשב”י החל מטיף את הדברים הללו
(שזכו לכינוי “מדרש נעלם”) בבית המדרש שלו, וכשבעים שנה אחרי מותו החלו
תלמידיו לאסוף את עיקרי תורתו. אלה היוו את השכבה השנייה של ה“זוהר”,
שהועברה מדור לדור. כך נקבצו עוד ועוד משניות לכתבי הזוהר המקוריים. על פי
אותה מסורת, הוחבאו הכתבים בכוך, שם נותרו עלומים כאלף שנה. עם כיבוש ארץ
ישראל על ידי המוסלמים במאה ה־7 גילה אחד המלכים הערביים את הכתבים ושלח אותם לטולדו.
על פי גרסה אחרת, הכתבים הגיעו איכשהו לידי הרמב""ן. הוא
שלח אותם לבנו שישב בקטלוניה, אבל הספינה תעתה בדרכה ובסופו של דבר הכתבים
הגיעו לעיר גוודלחרה שבמרכז ספרד, שם הביאם המוצא לידיו של המקובל הגדול
ביותר באותה תקופה באותה עיר, ר' משה די ליאון. בתוך זמן קצר הפך “ספר
הזוהר” למרכזי בין ספרי הקבלה בספרד.
בניגוד לאבולעפיה, ל“זוהר” אין עניין בפילוסופיה של
האקסטזה כדי להשיג את האל, אלא מעדיף את החשיבה החופשית, המדברת אל המאמין
“בגובה העיניים”, לאו דווקא בהרצאות מסודרות ושיטתיות. הספר מונה חמישה
חלקים:

שלושה המוקדשים לחמישה חומשי תורה.
“תיקוני הזוהר” הדן בסודות שמאחורי המילה  “בראשית”.
“זוהר חדש” הכולל את “מדרש הנעלם”.




לפי האגדה נתן האל לאדם הראשון ספר ובו הסודות העליונים.
ספר זה עבר לחנוך וממנו לנח, ואחרי דורות רבים נמצא במערה על ידי רשב""י,
שגילה בו את 72 אותיות השם הקדוש. אולם כשהוא
ותלמידיו התבוננו בשם הזה, יצאה אש והכתה בידיהם, וכך אבד הספר. נאמר כי
הספר שימש את אברהם כבסיס לכתיבת ספר יצירה.
אף על פי ששורשי הקבלה המוכרים נעוצים, כאמור, עוד ב“ספר
יצירה” ו“בספר הבהיר”, הרי מערכת הסמלים והמונחים המסורתית שלה מתאפיינת
בבירור רק מפרסומו של “ספר הזוהר”, שהפך במהרה לספר היסוד של הקבלה.
ההתקדשות של ספר הזוהר וההשפעה הרחבה שלו צברה תאוצה עקב
הטראומה של גירוש ספרד. תורת הקבלה נתנה מקום נרחב לכיסופי הגאולה של העם
הכואב את משבר הגירוש. הקבלה וספר הזוהר יצאו מתחומי הכת המסוגרת של בעלי
הקבלה אל המוני בית ישראל.
במרכזה של מחשבת הקבלה עומדת שאיפתו של המקובל כמיסטיקן
להתאחד איחוד מיסטי, חווייתי ותודעתי עם האלוהות, ולצמצם את הפער בינו
והעולם הגשמי שבו הוא נטוע לבין האל. המקובל תופס את המציאות הגשמית כולה
ואת התופעות שבתוכה כמערכת סמלית, אשר משקפת את גילויו של האל בעולם. הוא
מבקש לחדור לתוכה על ידי התבוננות, ולחשוף את ההוויה האלוהית המסתתרת בכל
נמצא ונמצא. דרך כך מבקש המקובל להתעלות במעלות השלמות הרוחנית, להשיב את
נשמתו אל שורשה העליון האלוהי, לדבוק באלוהות ואף להיכלל בתוכה.
הקבלה מבחינה בין בחינתו הנעלמת של האל, שאין לאף יצור
נברא יכולת להשיג בה השגות (“אין סוף”), לבין בחינתה של האלוהות המתגלה,
מכונה לרוב בשם “עשר הספירות”, שהן הבחינות שבהן מאציל האל את פעולותיו,
ודרכן הוא ברא את העולם ומנהיג אותו.
שאלה מרכזית בקבלה היא האם הספירות משקפות את עצמות
האלוהות או שהן רק כלים בידו. הספירות מראשיתן לאחריתן נקראות לרוב
בכינויים אחידים והם:



הקבלה מרבה לתאר את עולם הספירות, ומבררת את ייחודה, מעמדה
ותפקידה של כל ספירה בהשתלשלות ההאצלה האלוהית. הספירות שונות זו מזו, ויש
בהן כאלה המנוגדות אחת לרעותה. חלוקה יסודית בספירות נקראת ימין, שמאל
ואמצע, או בהתאמה על פי הנהגתן: חסד, דין ורחמים.
מערכת הספירות שרויה במתיחות של כוחות מנוגדים, והמקובל
מבקש לפשר בין כוחות אלו, כלומר להביאם לקו האמצע, ובכך להשכין הרמוניה
בינם. בכך מתאפשרת השפעה של תולדות חיוביות וחיות לעולם. פעולה זו נקראת
“ייחוד הקב”ה והשכינה"", כלומר ייחוד קו החסד מצד ימין, המזוהה עם הזכר, עם
קו הדין מצד שמאל, המזוהה עם הנקבה. פעולה זו מתאפשרת באמצעות קיום המצוות
והתפילות, או באמצעות שימוש בשמות הקודש בכוונה הראויה.
מאז ימי בראשית משול האדם לעץ החיים שרגליו ניצבות באדמה וראשו מיתמר השמיימה. עץ החיים משקף את מלאכת וסודות הבריאה כולה.

העמוד הימני־ עמוד החסד־ נצח, חסד, חכמה־ משמש היבט  זכרי המאופיין בשכלתנות. דעות, שאלות, מחלוקות, וניסיונות.
העמוד השמאלי־ עמוד הדין־ הוד, גבורה, בינה־ משמש היבט  נקבי, המאפיין את הרגשות, את הלך הרוח, הבינה והרוחניות שבאדם.
העמוד המרכזי־ עמוד הרחמים־ מלכות, יסוד, תפארת, כתר־
מחבר בין העמוד הימני הזכרי ובין העמוד השמאלי הנקבי. הוא מאפשר זרימה
ביניהם. זיווג, אהבה, פריון ויצירה. הוא מייצג את המודעות, השכלתנות
והזרימה הטבעית.




עץ הספירות מחולק לעולמות נתינה שהם שלושת העולמות
העליונים (כתר, חכמה ובינה) שבמהותם מסמנים את פוטנציאל השפע היורד לעולמות
של קבלה, שהם שבעת העולמות התחתונים (חסד, גבורה, תפארת, נצח, הוד, יסוד,
מלכות) הקיימים במהות הממשית.
ככלל, ניתן לומר כי עץ הספירות משמש כעין מפה המתארת את
מעשה הבריאה כולה עד כדי ירידה לפרטי פרטים בחיי האדם, אפילו עד כדי
מחשבתו.
הקבלה נחלקת לשני זרמים עיקריים: האחד קבלה
תאוסופית־תאורגית (עיונית), והשני קבלה אקסטטית (מעשית). הקבלה
התאוסופית־תאורגית עוסקת בעיקר בלימוד מהות האלוהות (האין־סוף) ועשר
הספירות, וההנחה כי מעשי האדם עשויים להשפיע על האלוהות. נציגיהם הבולטים
של זרם זה הם ספר הזוהר ותורת האר""י. הקבלה האקסטטית עוסקת בהיבט החווייתי
של הקבלה, תוך שימוש בטכניקות מעשיות, ושואפת על ידי כך להגיע לאקסטזה
רוחנית, ששיאה הוא דבקות באל והארה רוחנית, כמו הנבואה.
נציגו הבולט של זרם זה הוא רבי אברהם אבולעפיה, שאמנם לא
דחה את קבלת הספירות, אך טען שהיא נחותה מהקבלה הנבואית. החסידות מיזגה שני
זרמים אלו לכדי מקשה אחת.
במחקר הקבלה מקובל לחלק בין תורות הסוד שקדמו לקבלה ובין
הקבלה עצמה, או הקבלה העיונית, שהיא תורת הסוד היהודית, שהחלה להתפרסם
בשלהי המאה ה־12 ובראשית המאה ה־13 בפרובאנס ובצפון ספרד ונמשכת עד ימינו. לפי חלוקה זו, תורת הסוד
של חסידות אשכנז, וכן תורות הסוד הקדומות מתקופת הגאונים או חז""ל, אינן חלק
מהקבלה. המקובלים עצמם אינם מכירים בחלוקה זו, והם מכנים בשם “קבלה” את
תורת הסוד היהודית לכל תקופותיה. משמעות השם ‘קבלה’ מקפלת בתוכה את הטענה
כי מקורן של התורות הללו נמסר מדור לדור, למרות שאין לכך תיעוד מפורש בתורה
שבכתב. משום כך ביקשו המקובלים לייחס לתורתם מעמד קנוני מחייב כחלק
אינטגרלי של התורה, ולעיתים הציגוה כחלק של התורה שבעל־פה שאף היא על פי
המסורת ניתנה למשה במעמד הר סיני.
בשל השפעתה והסגולות המיוחסות לה בעיני חוג המיסטיקנים
תורת הסוד הוגבלה ללימוד רק לאחר תקופת הכשרה, אחרי גיל מסוים ורק לחתך
מצטיין של הלומדים, בנוסף על הגבלות על צורת לימודה (שלא בפומבי: מרב
לתלמיד יחיד, ושלא ביחידות); בתלמוד אף מוזכרים חכמים שהסתייגו באופן גורף
מלימוד תורת הסוד. תורת הסוד והקבלה נקלטה בחוגים רבים כיסוד משלים לתורת
הנגלה, ויסודות קבליים מובהקים החלו להופיע בספרות פרשנות המקרא, המוסר
וההלכה.
עד מהרה התפשטה תורת הקבלה מפרובאנס למרכזים אחרים כמו
בורגוס וטולדו שבקסטיליה (בשטחי ספרד המודרנית). להתפשטות זו תרם תהליך של
חדירת ספרות ממרכז אחד למשנהו וחילופי אינטלקטואלים. אחד מהם הוא רבי יצחק
סגי נהור, שבראשית המאה ה־13 עבר לגירונה ולימד שם
את מסורת הקבלה שהתפתחה קודם לכן בפרובאנס. בגירונה התפתח חוג קבלי חשוב
שמילא תפקיד מרכזי בגיבוש מחשבת הקבלה בספרד ובהתפתחות ספרותה.
לחוג זה משתייכים רבי יהודה בר יקר (רבו של הרמב""ן), רבי
עזריאל ועזרא מגירונה (שהיו תלמידיו של הראב“ד ורבותיו של הרמב”ן לקבלה),
רבי יעקב בר ששת והרמב“ן. בשל היותו של הרמב”ן ראש רבני ספרד, קיבלה הקבלה
תהודה רחבה ולגיטימציה. מקובל נוסף שתרם להתפשטות הקבלה הוא רבי אברהם
אבולעפיה, שבשל שיטתו הייחודית (הקבלה הנבואית) נדחה בספרד והחל לפעול
באיטליה. פעילות זו תרמה לקביעת איטליה כאחד המרכזים החשובים של הקבלה, הן
הנבואית והן התאוסופית־תאורגית. המקובל התאוסופי־תאורגי הראשון באיטליה הוא
רבי מנחם רקאנטי. מרכז נוסף שהתפתח הוא המרכז בביזנטיון.
במהלך המאה ה־15 התמעט החידוש בתורת הקבלה, אך בשנת 1492 התחוללה תמורה עמוקה בתורת הקבלה בשל גירוש ספרד, ומרכז הכובד שלה עבר לעיר צפת.
בארבעים השנים שלאחר גירוש ספרד התגלו בקרב המקובלים נטיות
אפוקליפטיות ומשיחיות מובהקות, כגון הופעתן של תנועות משיחיות ומחשבי
קיצין.



באותה עת הפכה ארץ ישראל שתחת שלטון האימפריה העות’מאנית
למרכזה החדש של הקבלה ולמרכזו הרוחני של עם ישראל – בתחילה בירושלים
ומשנת 1530 ואילך בצפת. לצפת נהרו מן הגולה רבנים
בעלי שיעור קומה מכל תחומי ההגות היהודית: מתחום ההלכה (לדוגמה רבי יעקב
בירב ורבי יוסף קארו), מתחום הפרשנות והדרשה, ומתחום המוסר והפיוט
(לדוגמה רבי אליהו די וידאש ורבי שלמה אלקבץ).
אולם, ההשפעה הגדולה של צפת באה לה בעקבות ענקי הרוח בתחום
הקבלה, הרמ“ק והאר”י, שפיתחו את תורתם בעיר, שהתפשטה משם לשאר תפוצות
ישראל.
התמורה היסודית בקבלת צפת היא הבאת חכמת הקבלה לכל שכבות
הציבור. שלא כמו הקבלה בראשיתה, שהסתגרה בתוך חוגים מצומצמים של מקובלים
יחידי סגולה ובני עלייה, קבלת צפת הייתה תופעה ציבורית רחבה ונחלתם של
רבים. אחד הזרזים לכך הייתה היווצרותה של ספרות המוסר הקבלי. ספרים רבים
כדוגמת “ראשית חכמה”, “ספר חרדים”, “תומר דבורה” ו“שערי קדושה” נפוצו והפכו
לנכסי צאן ברזל.
בצפת התאגדו חבורות וחוגים רבים, שכללו בתוכם אף את פשוטי
העם. חבורות אלו עסקו בין היתר בלימוד התורה ובהוראת דרכי התשובה. כמו כן
נוצרו חוגים של מקובלים שעסקו בלימוד תורת הקבלה ובתיקוני התשובה. בנוסף,
נהגו המקובלים להשתטח על קברי צדיקים של חכמי המשנה והזוהר הקבורים באזור,
ושאת דרך לימודם ואורח חייהם ביקשו מקובלי צפת לחקות. בהשתטחויות אלו זכו
המקובלים פעמים רבות לחוויות מיסטיות ולגילויים מן העולמות העליונים, וכן
להידבקות בנשמות הצדיקים ולתופעות של דיבור אוטומטי – כמו ה“מגיד” שדיבר
מתוך גרונו של רבי יוסף קארו. אחד מן החוגים הבולטים בצפת שעסק בכך היה
חוגו של רבי משה קוֹרְדוֹבֵירוֹ (הרמ""ק).



קבלת הרמ""ק



רבי משה קוֹרְדוֹבֵירוֹ נחשב כגדול המקובלים העיוניים. הוא
היה בעל יכולת העמקה, וכישרון הכתיבה שלו העשיר מאוד את תורת הקבלה. חוקר
הקבלה גרשם שלום תיאר את הרמ“ק כ”הוגה הדעות והנציג החשוב ביותר של קבלת
צפת. מחשבה דתית אינטנסיווית מאוד וכוח הסברה הצטרפו אצל רמ“ק, והוא
התאולוג הסיסטמאטי העיקרי של הקבלה”.



הרמ“ק נולד בשנת ה’רפ”ב (1522).
מקום לידתו אינו ידוע, אך שם משפחתו מעיד על כך שמוצא משפחתו מהעיר קורדובה
שבספרד.
הוא גדל וגר בצפת, למד תלמוד והלכה אצל רבי יוסף קארו. הוא
התחתן עם אחותו של רבי שלמה אלקבץ, ובגיל עשרים החל בלימוד קבלה אצל גיסו.
הרמ“ק פיתח את הקבלה בהרחבה וביסס אותה על רבים מהיסודות של תורת רבו, שלמה
אלקבץ. הרמ”ק היה אחד מארבעת הרבנים שנסמכו בידי רבי יעקב בירב
ב־ה’רצ“ח 1538, ולאחר שנים אחדות החל לשמש כראש
ישיבה בצפת. עם תלמידיו נמנו רבי חיים ויטאל, לימים עורך כתבי האר”י, ורבי
אליהו די וידאש, מחבר הספר “ראשית חכמה”.



עם הגעתו של רבי יצחק בן שלמה לוריא (האר""י) לצפת הפך
הרמ“ק לרבו למשך תקופה קצרה, עד לפטירתו של האר”י בכ“ג בתמוז ה’ש”ל
(1570). עם פטירתו נחשב האר“י ליורשו הרוחני וממשיך
דרכו, אף ששיטתם בקבלה אינה דומה: הרמח""ל (רבי משה חיים לוצאטו) יצר
הבחנה בין השיטות, והסביר כי קבלת הרמ”ק מהווה לימוד “עולם התוהו”, ואילו
“עולם התיקון” נמצא בקבלת האר""י.
חיבורו המרכזי והספר שאיתו מזוהה הרמ“ק ביותר הוא “פרדס
רימונים”, המבאר את שיטתו בקבלה ומהווה סינתזה של כלל ההגות הקבלית. הרמ”ק
חיבר גם פירוש לספר הזוהר ולספר יצירה בשם “אור יקר”, ספר מוסר בשם “תומר
דבורה” המיוסד על י“ג מידות ההנהגה, ועוד. על אף התפוצה הרבה שלה זכתה
תורתו של הרמ”ק והכבוד הרב שחלקו לו, את הבכורה בתורת הסוד והקבלה נטלו
במהרה האר""י ותורתו.



האר""י והקבלה הלוריאנית



רבי יצחק לוריא (1534־
1572), המכונה “האר”י“, היה גדול מקובלי צפת במאה ה־16 והוגה שיטה חדשה בקבלה. השפעתו על המיסטיקה
היהודית היא עצומה, וממנו ואילך זכתה הקבלה שלו, “הקבלה הלוריאנית” או
“קבלת האר”י”, להשפעה רבה בכל רחבי העולם היהודי, עד שמחלקים את תורת הקבלה
לשניים – לפניו ואחריו. תלמידיו נקראו אחריו “גורי האר”י"".



האר“י נולד בירושלים לאב אשכנזי ולאם ספרדייה. לאחר פטירת
אביו חי בבית דודו במצרים שם הקדיש האר”י את עתותיו בעיקר ללימוד ספר הזוהר
ותורת הסוד. בשנת 1570, בגיל 36, עלה לארץ ישראל והתיישב בצפת, ובתום שנתיים של פעילות ערה נפטר
והוא בן 38 בלבד.
מכתבי האר""י עצמו נשארו בידינו מספר פיוטים לשבת (“אזמר
בשבחין”, “אסדר לסעודתא” ו“בני היכלא”) וכן מספר מאמרים שנקבצו בתוך ספר
“שער מאמרי רשבי”.
שאר תורתו נכתבה על ידי תלמידיו. האר“י מעולם לא כתב דבריו
בקבלה, וכל תורתו ידועה לנו רק מכתבי תלמידיו. שלושת תלמידיו הגדולים היו
רבי יוסף בן טבול, רבי ישראל סרוג ובעיקר רבי חיים ויטאל, בכיר
תלמידי האר”י, אשר תורתו של האר""י מובאת בעיקרה בספרו “עץ חיים”.
תלמידיו של האר“י היו חוג מסוגר שלא קיבל אליו אלא תלמידים
נבחרים. גם לאחר פטירתו של האר”י המשיך חוג זה להסתגר בתוך עצמו, ולא פעל
להפצת תורת האר“י. התפשטות קבלת האר”י החלה רק במחצית השנייה של המאה
ה־16, עם מסעותיו של רבי ישראל סרוג באיטליה
ובפולין. בעקבות כך החלה קבלת האר“י לצבור תאוצה באיטליה, בפולין ובטורקיה,
וזו גרמה להתעוררות רבה. בשל העובדה שהיה זה סרוג שפעל להפיץ את תורת
האר”י, נטבעה בראשיתה קבלה זו תחת חותמו, וזאת עד אמצע המאה
ה־17, אז הופצו כתבי היד של רבי חיים ויטאל. עם
הפצתם של כתבים אלה התפשטה עוד יותר הקבלה הלוריאנית והגיעה לכל קהילות
ישראל, עד שקנתה לה את הבכורה במחשבה הקבלית מראשית עלייתה ועד
לימינו.
השבתאות והחסידות, על־אף שתלו את תורתם במחשבה הלוריאנית,
היו למעשה פנייה ממנה. לעומת אלו, בקבלת המזרח המשיכה קבלת האר“י להעמיק
שורשים ולהתפתח. דוגמה לכך היא פיתוחה ושכלולה של תורת הכוונות בידי רבי
שלום שרעבי אשר עמד בראש ישיבת המקובלים בית אל – ישיבה אשר הייתה הסמכות
העליונה בקבלת המזרח. הישיבה הוקמה בעיר העתיקה בירושלים בשנת 1737
ע”י רבי גדליה חיון שעלה מטורקיה.
ההשפעה של הקבלה על יהדות צפון אפריקה היא גדולה וייחודית,
השפעה המתבטאת בחדירתה של זו לכל שכבות העם ולא רק לשכבות אינטלקטואליות.
תופעות אחדות מדגימות חדירה זו, ובהן סידורי תפילה המוניים שנערכו על פי
תפיסות קבליות, שיעורי זוהר יומִיים בבתי כנסת רבים בין מנחה לערבית לכל
באי הקהילה, תופעת המקובלים הספרדיים ועוד.



הקבלה הלוריאנית
אחד החידושים בקבלה הלוריאנית היה התפיסה של אופן בריאת
העולם והשלכתה על תכליתו של האדם בעולם. הקבלה שקדמה לאר“י תפסה את תהליך
בריאת העולם כהתפשטות ישירה והדרגתית מתוך האלוהות האין־סופית. הכוחות
הכלולים בה הולכים ומתגלים, כשכל מדרגה בסדר ההשתלשלות היא בגדר סיבה ומקור
לזו הבאה אחריה. זאת עד להיווצרותו הסופית של העולם בתוך מושג ה”יש"", מושג
הנתפס בשכל האנושי.
חידושה של קבלת האר“י הייתה בכך שראתה את תהליך הבריאה
כתהליך מורכב יותר ודינמי, שכוחות מנוגדים פועלים בתוכו זה על זה. כיוון
שקודם הבריאה מילא אור אין־סוף את כל החלל, הרי שלכאורה לכל מציאות אחרת
שהיא נפרדת מהאלוהות לא היה מקום להתקיים ולהתגלות. קבלת האר”י פתרה בעיה
זו בהציגה את תהליך הבריאה כתהליך של הסתלקות שקודמת בהכרח להתגלות. תהליך
זה מכונה בשם צמצום.
בזכות הצמצום וההתכנסות של ההארה האלוהית נוצר חלל פנוי
שמאפשר להכיל בתוכו את כל העולמות, הן הרוחניים העליונים והן הגשמיים
התחתונים. חלל זה נקרא בשם “חלל הטהירו”. על־אף הסתלקותו של האור האלוהי
מחלל הטהירו, נותרו במקום שיירי אור המכונה בשם “רשימו”. שיירי האור שנותרו
בתוך החלל הפנוי נותרו מעורבים בשורשי הדין, שקודם הצמצום היו כלולים בתוך
האין־סוף אך לא ניתנו להבחנה ולא התגלו בתוכו.
לכוחות הדין שנתגלו בצמצום יש תפקיד קונסטרוקטיבי בהתהוות
העולמות. כוח הדין הוא כוח ההגבלה והצמצום, ובכך מתאפשרת נתינת מידה ושיעור
מחוץ להוויה האין־סופית של האלוהות.
צורתו של החלל שנתהווה הוא חלל עגול, ובתור שכזה הוא נטול
ממדים של מעלה, מטה, ימינה ושמאלה. ממדים אלו נקבעו עם השפעתו של אור אלוהי
אל תוך החלל הזה ונקודת הבקיעה הראשונה של האור נקבעה כנקודת המעלה. האור
השופע ממלא את כל החלל והדמות המצטיירת שם היא דמות “האדם הקדמון” המתוארת
בקבלה כדמיון אדם. מדמות זו עתידים להתגלות העולמות העליונים.
העולם הראשון נקרא “עולם העקודים”, שהוא חלקו העליון של
“האדם הקדמון”. העולם השני הוא “עולם הנקודים” שהוא חלקו התחתון של “האדם
הקדמון”. החילוק המרכזי בין העולמות הוא שבעוד “עולם העקודים” העליון מורכב
מ“כלי” אחד, ב“עולם הנקודים” התחתון יש הבחנה מפורטת יותר והוא כלול מעשרה
“כלים” – כלי לכל ספירה.
עם היווצרות הכלים החל האור האלוהי להאיר לתוך הכלים.
הכלים ב“עולם הנקודים” היו חלשים מדי כדי להכיל בתוכם את ההארה האלוהית,
וכך נסדקו שלושת הכלים העליונים – כתר, חכמה ובינה, ושבעת הכלים התחתונים,
שמטבעם חלשים יותר, נשברו. אירוע זה מכונה בספרות האר“י “שבירת הכלים” או
“מיתת המלכים”. שבירת הכלים נועדה לטהר את הכלים, שכן סייגי הפסולת של
שורשי הדין היו מעורבים בכלים ועם שבירתם נפרדו מהם והתכנסו במקום אחד,
ב”ממלכת הקליפות"".
לאחר השבירה החל התהליך של תיקון והיבנות מחדש. שלב זה של
התיקון מכונה בשם “עולם התיקון” או “עולם הברודים”. ספרות האר“י מדמה תהליך
זה לתהליך של לידה מחדש ומכנה את שלביה “עיבור”, “יניקה” ו”מוחין"".
עם היווצרות עולם הקליפות נלכדו ניצוצות מההארה האלוהית
ו“נשבו” שם. ניצוצות אלו הם שנותנים חיות לממלכה הדמונית של הקליפות, וכל
עוד הם שבויים שם יש לטומאה ולרוע אחיזה בעולם. כאן מתגלה ייעודו של האדם
ותפקידו בעולם: על האדם מוטלת החובה להוציא מתוך שביים את ניצוצות האורות
מתוך ה“קליפות” ולהעלותם למקומם אל העולם האלוהי, וזאת בעזרת “תורת התיקון
והכוונות”.
כשיסתיים תהליך הבירור וכל ניצוצות הקדושה ישובו למקומם,
תשלם מלאכת התיקון ואז תבוא גאולה לעולם. תפקיד זה של הבירור והתיקון לא
מוטל רק על יחידי סגולה אלא על כל אדם מישראל, כל אדם כפי כוחו וכפי
שיעורו. עם ישראל נתפש כקולקטיב עם ייעוד משיחי, שבכל פעולה שלו צריך לכוון
לפעולה של בירור ותיקון לקראת הגאולה הסופית.
כך מצטיירת הקבלה הלוריאנית כקבלה משיחית הנושאת את עיניה
אל עבר אחרית הימים, ולייעודה הסופי – הגאולה, אשר עם ישראל כקולקטיב מחויב
לפעול לקירובה.



השבתאות (ראה פרק “תנועת השבתאות”)



בעוד קבלת האר""י הטילה את הייעוד המשיחי על עם ישראל
כקולקטיב, הטילה תנועת השבתאות את השליחות המשיחית על אדם בודד והעמידה
במרכזה את משיח השקר שבתי צבי.
הקבלה המוקדמת ביקשה לחקור את האלוהות והבריאה בראשיתה,
והקבלה הלוריאנית נשאה את עיניה אל עבר הגאולה העתידית שזמנה אינו ידוע,
השבתאות ראתה עצמה כעומדת על סִפה של הגאולה. אי לכך ביקשה השבתאות לעקור
את תורת הכוונות של האר""י, ואף את ההלכה, משום שזו נתפסה כתורה השייכת לזמן
הגלות ולא לעת הגאולה.
את מקומה של ההלכה כערך דתי עליון תפשה האמונה בשבתי צבי
כמשיח ישראל. את מעשיו הזרים ומצבי הרוח הקיצוניים שהיה נתון בהם תירצה
השבתאות בעזרת פיתוח תאולוגיה יוצאת דופן. את טלטלות הנפש של שבתי צבי
תירצו כמצבים שבהם היה שרוי במאבק ב“קליפות”, כשבעתות הדפרסיה היה שרוי
בעומק ה“קליפה” ובעתות התרוממות הרוח היה כמי שהצליח לחלץ ממנה את ניצוצות
הקדושה שהיו שבויים בתוכה.
אף את מעשה ההמרה של שבתי צבי תירצו כמהלך הכרחי במאבק מול
הקליפות. כדי לחדור לעומקה של הקליפה ואז לשוברה, היה צריך המשיח להידמות
לה וכך להיטמא ולהיטמע בתוכה.
אצל המאמינים נתגלו שתי מגמות: אצל המתונים נתפס המעשה של
ה“ירידה” כמעשה שרק המשיח מסוגל לו ואילו הם מחויבים להמשיך ולקיים את
התורה והמצוות. לעומתם, אנשי התנועה הקיצונית בשבתאות ראו עצמם מחויבים
ללכת בדרכו של המשיח ולסייע לו במלחמתו כנגד הקליפות ואף להמיר את דתם
בעקבותיו. מהפלג הקיצוני הזה התפתחו כתות כ“פרנקיזם” וה“דונמה” שהגיעו אף
לניהיליזם.



קבלה ליטאית והרמח""ל



בשל השימוש הנרחב בספר הזוהר ובטרמינולוגיה קבלית לוריאנית
בשבתאות, אחת מתגובות הרתע לה הייתה הטלת הגבלות על הפצתה ולימודה של תורת
הקבלה. בשל כך נרדף הרמח“ל והוטלו עליו הגבלות שונות ומשונות, והוא אף נחשד
לזמן מה בשבתאות. הרמח”ל היה רב, מקובל, סופר ומשורר במאה ה־18. עוד כנער נמשך לקבלה, ואף חיבר בה חיבורים רבים. הוא קיבץ
סביבו תלמידים רבים אשר רחשו לו הערצה רבה, שבעקבותיה התעורר פולמוס גדול
שגבל אף ברדיפתו והגיע לכדי שריפת ספריו. על אף הרדיפות אחר הרמח“ל, לאחר
פטירתו זכה להערכה רבה אצל הגר”א והתנועה הליטאית שבראשה עמד הושפעה ממנו
רבות.



הקבלה בתנועת החסידות (ראה פרק “תנועת החסידות”)



את החלל שהותירה אחריה השבתאות מילאה תנועת החסידות, שקמה באמצע המאה ה־18. מייסד התנועה הוא רבי ישראל בעל
שם טוב (הבעש""ט), מיסטיקן שינק בהגותו מן המורשת של תורת הקבלה. הגותה של
הקבלה החסידית מושפעת ממיזוג של תפיסות קבליות שונות, לעיתים אף מנוגדות זו
לזו. המגמה העיקרית של הקבלה החסידית היא מגמה של פופולריזציה של הקבלה,
תוך שעתוק וטרנספורמציה של מושגי הקבלה מתורת העולמות העליונים והאלוהות אל
תורת הנפש והאדם. פסיכולוגיזציה זו של הקבלה לא הייתה ייחודית לחסידות־ היא
שאבה יסוד זה מהקבלה האקסטטית של רבי אברהם אבולעפיה.
בנוסף ליסודות האקסטטים שילבה לתוכה החסידות יסודות תאוסופיים־תאורגיים, הן של האר“י והן של הרמ”ק.
את היסוד המשיחי, שהיה יסודי אצל האר""י ואצל השבתאות –
ובמקרה האחרון הביא בסופו של דבר למשבר – השכילה החסידות לנטרל על ידי
הגבלתה לגאולה הפנימית של האדם. יסוד נוסף שהודגש בחסידות הוא היסוד
המיסטי־מאגי שמילא תפקיד מרכזי בתודעה החסידית, אף יותר מהיסודות
התיאוסופים־תיאורגיים.
על אף ההשראה המהותית שהעניקה תורת הקבלה לתורת החסידות,
התירו מרבית האדמו“רים רק ליחידי סגולה להגות בתורת הקבלה ואסרו זאת על
השאר. יש מהאדמו”רים שאף התירו את הלימוד רק לבני ארבעים ומעלה. אדמו""רים
שונים אוסרים במיוחד על בעלי תשובה טריים (שלהם נטייה ללימוד זה) את לימוד
הקבלה.



הקבלה הנוצרית



בסוף המאה ה־15, בראשית תקופת
הרנסאנס, משכה תורת הקבלה את תשומת לבם של מלומדים נוצרים. חיבורים קבליים
אחדים תורגמו ללטינית, וההתעניינות והעיסוק בתורת הקבלה הלכו והתרחבו עד
שהפכו לתנועה. הסיבה העיקרית לעניין שמצאו המלומדים הנוצרים בקבלה הוא
הדמיון שראו בעיניהם בין כמה מיסודות הקבלה לבין עיקרי האמונה הנוצרית. בכך
ביקשו למצוא ביסוס לעיקרי הנצרות בעודם נתלים בתורת הקבלה.
הנוצרים, אשר אחד מעיקרי אמונתם היא שלילת המצוות, נטרלו
מן הקבלה את אחד מיסודותיה – את הממד התאורגי־הלכתי. כך למשל רבי מנחם
רקנאטי, אחד מנציגיה הבולטים של הפרשנות התאורגית ההלכתית, צוטט בסלקטיביות
רבה, והובאו בשמו רק היסודות התאוסופים של הקבלה. תנועה זו הייתה הראשונה
שהדפיסה ספרות קבלית, ובכך אף הקדימה את הכתבים הקבליים היהודים הראשונים
שהובאו לדפוס.
החל מהמאה ה־16 החלו להופיע
לראשונה בקרב תנועה זו תרגומים של חלקים מספר הזוהר. על אף הפולמוס על
קדמות הזוהר – גם בחוגים הנוצרים – העמדה המקובלת הייתה שהספר אכן קדמון
ויצא מחוגו של רשב""י, שלפי דעה קיצונית השתייך לדת הנוצרית. גם במקרה של
ספר הזוהר ההשקפה הייתה כי הוא משקף יסודות נוצריים. תנועה זו אף ניסתה
לפעול במקרים מסוימים באופן מיסיונרי, על מנת לשכנע יהודים להמיר את דתם
בעודם מוכיחים לכאורה את אמיתות הנצרות על יסוד תורת הקבלה וספר
הזוהר.
שתי דמויות בולטות בקבלה הנוצרית הם יוהנס רויכלין בגרמניה ופיקו דלה מירנדולה באיטליה. בשנת 1486 דלה מירנדולה ניסח 900 גופי תורה שחלקם שואבים מתורת הקבלה, ובפרט מהביאור לתורה של רבי מנחם רקנאטי.



 
פרק 57: תנועת השבתאות



באמצע המאה ה־ 17 (1648), קמה תנועת השבתאות סביב שבתי צבי ועוזרו נתן העזתי. תנועת השבתאות הייתה תנועה משיחית־קבלה והיא
סחפה חלקים נרחבים בעולם היהודי. שבתי צבי הכריז על עצמו כמשיח וביטל חגים
וציוויים והנהיג חדשים במקומם, מתוך תפישה קבלית קיצונית שגרסה תיקון עולם
בעזרת העלאת הניצוצות השבויים בקליפות.
שבתי צבי התגלה כמשיח שקר לאחר התאסלמותו
בשנת 1666. עוד בנסיקתה הוקעה השבתאות על ידי הרבנים שהכריזו על
נידוי אלה שהאמינו במשיח השקר, שבתי צבי. תלמידיו וממשיכיו נרדפו בידי
הממסד עד ירידת קרנם במאה ה־19. שרידי השבתאים כיום אינם נחשבים ליהודים.
עוד מימי הנביאים ציפה עם ישראל לבואו של אדם אשר יגאל
אותו מסבלותיו, ילחם בשונאי ה', יכחיד את האלילות, יבנה את בית המקדש ויתקן
עולם במלכות שדי. אדם זה הוא המשיח.
בעקבות גזרות ת“ח ות”ט באוקראינה ובמזרח אירופה, וההרג
ההמוני של היהודים ובהם רבנים חשובים, נותר העם הלום, מבולבל וצמא לגאולה.
בתקופה זו רבנים גדולים החלו בעיסוק רחב מימדים בחישובי קיצין. לימוד הקבלה
ותורת הסוד, שעד לאותה העת היה נחלת מעטים, גבר ונפוץ. שנת ת""ח נחשבה בידי
רבים כשנת גאולה על פי חישוב בספר הזוהר.
בכל רחבי העולם היהודי, בצפון אפריקה ובמזרח התיכון, היה
המתח המשיחי בעיצומו, בשל רדיפות בלתי פוסקות ובשל הפצתה המהירה של קבלת
האר“י באזורים אלו. ההתעניינות בשיטת האר”י גברה בזכות מרכזיותו של מושג
הגאולה בהגותו. על פי קבלת האר""י, תהליך הגאולה נמצא בסופו, ומרבית
התיקונים בעולמות העליונים כבר נעשו.
מיקומה של האימפריה העות’מאנית, בין מזרח למערב, הפך אותה
לנקודת מפגש בין העולם הנוצרי לעולם המוסלמי ובין יהודי אירופה ליהודי
המזרח, ובכך התפשרה קרקע פורייה להשפעות הדדיות.
אירופה הנוצרית והעולם המוסלמי ראו במלחמות העו’תמאנים
באימפריה ההבסבורגית מאבק להמלכת השליט המשיחי של העולם. המוסלמים האמינו
כי הניצחון ישיב את “המהדי”־ המשיח הנעלם, והנוצרים האמינו כי זו מלחמת
“אחרית הימים”, אות לביאתו השנייה של ישו. אלה גם אלה ראו ביהודים שליחי
השטן, והיהודים הגיבו בחזון משיחי משלהם, שבו יובסו עמי שתי הדתות המתנכלות
להם.
על רקע ארועים אלו צמחה תנועת השבתאות, תנועה שהשפיעה על
כל עם ישראל ומהווה, לדעת מרבית החוקרים, את אחד המשברים הקשים ביותר שעברו
על היהדות.
שבתי צבי, שנולד באיזמיר שבטורקיה ב־1626, נחשב בעיני חסידי הכת למשיח ישראל ואולי אף להתגשמות האלהות
בגוף בשר. כבר מגיל צעיר עסק במיסטיקה ובקבלה לצד ספרות ההלכה, והיה בקיא
בשיטות השונות של המקובלים. הוא הכיר היטב את קבלת האר""י אך לא קיבל את
עיקריה.
שורשה של המשנה השבתאית, בפרשנותו של שבתי צבי את מושג
האלוהות. שבתי צבי הוטרד רבות מהיחס בין האין סוף לבין הספירות המתוארות
בספרות הקבלית, כאילו הן המנהיגות את העולם. שבתי צבי לא קיבל את הפרשנות
הלוריאנית, שהורחבה בידי מקובלים רבים מאוחר יותר, שראתה בספירות ביטויים
של הרצון האינסופי בלבד, ונצמד לפשט הטקסטים בספר הזוהר.
עוד בצעירותו, בשבתו באיזמיר, החל מגבש את מושג האלוהות
שלו, שגרס ניתוק מוחלט בין האין־סוף הנצחי, מסבב כל הסיבות, ובין העולם.
הוא טען שהאין סוף כלל אינו משפיע ואינו משגיח על העולם, ואילו “זעיר
אנפין”, ספירת ה“תפארת”, הוא “אלוהי ישראל” בורא העולם ומנהיגו שאותו יש
לעבוד.
במקרא יש רמזים למאבקיו של אלוהי ישראל בנחש בריח ובתנין ־
נציגיה של מלכות האופל והרשע. לפי תורת השבתאות, אין בדברים אלו רמז למאבק
בין שני כוחות שונים ־ טוב ורוע, אור וחושך וכו' ־ אלא מאבק בין שתי בחינות
שונות באלוהות עצמה, כלומר הנחש הוא התגלמות של אחת הבחינות. הנחש פועל
להביא להרמוניה ואיזון באלוהות ופועלו חיובי והכרחי. על פי השבתאות, הנחש
הוא לא אחר מאשר שבתי צבי, ניצוץ אלוהי שמטרתו להביא גאולה לעולם ובכך
לגאול אף את האלוהות.
שבתי צבי הכריז על עצמו כמשיח כבר ב־1648, אך לא זכה להכרה ציבורית וראו בו חולה נפש. בתקופה זו החל
לעבור על איסורים הלכתיים תוך כדי שהוא הוגה את השם המפורש, שהוא איסור
הלכתי חמור בפני עצמו. הרבנים ובראשם רבה של איזמיר ומורו של צבי, יוסף
איסקפה ופרנסי הקהילה היהודית באיזמיר לא סבלו את פגיעותיו בהלכה היהודית
והוא גורש מהעיר.
שבתי צבי נדד במשך שתים־עשרה שנים במקומות שונים, בהם
החמירו שיגיונותיו ועברותיו ההלכתיות. מסופר כי התחתן עם ספר תורה, נטה
להעביר ימי שבת וחג לתאריכים אחרים, ביטא בעקביות את השם המפורש, התיר
אכילת חֵלב (איסור אכילת חֵלֶב הוא מצווה ביהדות אשר אוסרת אכילה של חלקים
שומניים מוגדרים של בהמה.
איסור זה הוא חמור מיתר מצוות המאכלות האסורים והתורה
מציינת שהעונש על אכילת חלב הוא כרת) ונהג לברך בשעת עברותיו “ברוך מתיר
איסורים”, כפרפרזה לברכה הנאמרת בברכות השחר.
הוא הגיע למצרים ואחר כך לירושלים. במצרים נשא אשה מעורערת
בנפשה בשם שרה, שהייתה מופקרת במנהגיה ובהתנהגותה, ונהגה להכריז שתינשא
למלך המשיח. מעלליה נודעו לשבתי צבי והוא ביקש להביאה אליו למצרים כדי
לקיים את הנאמר בספר הושע ‘קח לך אישה זונה’.
הוא אסף כסף למען ירושלים ובדרכו חזרה אליה עבר דרך סיני והגיע לעזה, בה הוא פגש בשנת 1665 את אברהם נתן בן אלישע חיים הלוי אשכנזי העזתי, מי שיהיה נביאו.
נתן העזתי, יליד ירושלים, נחשב לעילוי עוד מגיל צעיר,
וכאשר נפגש עם שבתי צבי כבר יצא שמעו כמקובל גדול וכאדם שביכולתו לרפא
נשמות חולות, למרות גילו הצעיר (21) ואף על פי שלא עסק בכך אלא שנה אחת. בפגישתם אמר לו נתן כי ראה חזיון סמוך לפורים
1665 בו נאמר לו ששבתי צבי הוא גואלם של ישראל, והוא הסביר
לשבתי על מקור נשמתו על פי תורת הקבלה. יחד הם החלו להפיץ את אמונתם בביאת
הגואל בדמותו של שבתי צבי, ונפשותיהם נקשרו זו בזו. נתן העזתי, ובעקבותיו
שמואל פרימו (סופרו של שבתי צבי), גרסו אחדות מלאה בין המשיח שבתי צבי ובין
האלוהות,
בעזה ובחברון נחלה התנועה הצלחה גדולה ונתקבלה על היהודים,
אך בירושלים, אליה שב שבתי צבי, המצב היה שונה. אנשי ירושלים התנגדו לכת
בחריפות, ולעגו לשבתי צבי באומרם ‘יצא שליח ובא משיח’. לנתן היה חשוב
להתקבל על לבם של רבני העיר בשל השפעתם הבינלאומית. הוא כינס תריסר
ממאמיניו, אותם כינה ‘שנים עשר השבטים’, כדי להקריב קורבן בירושלים, ומינה
את רבי יעקב נג’ארה, רבה של עזה ומראשי נאמניו, לכהן גדול. רבני ירושלים
התנגדו להקרבת הקורבן וטענו כי הדבר עלול לעורר את חמתם של המוסלמים. נתן
נענה להפצרות וביטל את הטקס שתיכנן. לבסוף יעקב נג’ארה יצא עם השליחים אל
עבר הירדן, ושם עשה “תיקון” על קבר אהרן.
שבתי צבי עצמו הוחרם על ידי הרבנים והם הסגירו אותו לידי
הקאדי בנימוק שהוא רוצה למלוך, אך שבתי צבי קשר קשרי ידידות עם הקאדי והוא
שיחררו והתיר לו לרכוב על סוס – דבר שנאסר אז על היהודים. שבתי צבי הקיף את
העיר שבע פעמים, כשהוא לבוש בגד בצבע ירוק ־ צבעה של ספירת ה“תפארת”, (שהיא
“אלוהי ישראל”) מעץ החיים שבקבלה.
תלמידיו של שבתי צבי הלכו אחריו כאחוזי דיבוק של שמחה,
ושאר יהודי העיר ירושלים, המומים מהשפעתו על הקאדי, השתאו לנוכח המחזה.
לבסוף גברה ידם של רבני ירושלים והם הכריחו את צבי לעזוב את העיר.
הוא שב לאיזמיר והתקבל כמלך ישראל, השתלט על הקהילה
היהודית, הדיח את אחד הרבנים ממתנגדיו, ומינה במקומו את רבי חיים בנבנישתי,
שאחרי תקופת פקפוקים היה לו תומך. רבי חיים בנבנישתי חיבר את ספר הפסקים על
שולחן ערוך, “כנסת הגדולה”, ונחשב לאחד מגדולי פוסקי ההלכות בעת
החדשה.
נתן החל לכתוב דרושים קבליים המראים ששבתי צבי הוא המשיח. דרושיו עמוקים מאוד ורואים בהם את עמקותו הרעיונית והיקף ידיעותיו.
נתן ושבתי צבי הכריזו על ביטולן של חלק מהמצוות המעשיות
והתירו לעבור על עברות חמורות, בעיקר אלו שיש בהם חיוב כרת, בנמקם זאת בכך
שמצוות אלו היו אמצעי להביא את המשיח וכשזה כבר בא, בטלה תקפותן ממילא.
תיקון חצות כאבלות על חורבן הבית בוטל. צום תשעה באב בוטל אף הוא וביום זה
היו חוגגים חברי הכת את יום גאולתם של ישראל. כמו כן בוטלו כוונות האר""י,
בנימוק שהן שייכות לזמן הגלות בלבד. מתנגדי הכת טענו כי שבתי צבי ותלמידיו
מקיימים טקסי אורגיה המוניים, וגם יחסים הומוסקסואליים.
בפומבי הייתה הקריאה שיצאה מתנועת השבתאות קריאה לחזרה
בתשובה. שמועות על מלכות המשיח, ועל כך שהוא עומד להדיח את השליט העות’מאני
ולתפוס את מקומו, רדפו זו את זו. סופר שעשרת השבטים התגלו, ושמכה ופרס נפלו
לידי המשיח. בתימן חיבר רבי שלום שבזי שירי הלל לשבתי צבי. אפילו העיתונות
הבינלאומית הקדישה מקום רב לשמועות. מרבית העם האמין כי בא לציון גואל
ועברה מלכות הרשעה מן הארץ, ואנשים מכרו את בתיהם ורכושם בגולה בתכנון
לעלות לארץ ישראל. מקורבי הכת פסקו לקיים חלק מהמצוות כהלכתם וחיכו למוצא
פיו של נתן שיאמר להם את המעשה אשר יעשו והדרך בה ילכו.
לא רק יהודים היו שותפים לאמונה זאת, אלא גם בחוגים
נוצריים רווחה באותה שעה האמונה שזוהי אחרית הימים. תעניות לאות תשובה היו
מתערבבות בהתפרצויות של שמחה, והיהודים הרימו ראש כנגד הגויים.
בשנת 1666 (ה’תכ""ו) יצא שבתי צבי
מאיזמיר לקושטא, על מנת להפגש עם השולטן במטרה שיכיר במשיחיותו. עם הגיעו
לקושטא נאסר שבתי צבי והוגלה לכלא במבצר גליפולי. חסידיו, שראו בכך סימן
ליסורי המשיח עליהם דובר רבות במסורת, נהגו לבקרו לעיתים תכופות. עד מהרה
הפך הכלא למקום עליה לרגל והחסידים כינו את בית המאסר “מגדל עוז”. צבי ישב
בגליפולי והמשיך להנהיג את חסידיו, אך בחודש אלול ה’תכ""ו החליטו השלטונות
לסיים את הפרשה. שבתי צבי הובא בפני מועצת השולטן וניתנה לו האפשרות לבחור
בין הוצאה להורג לבין התאסלמות. שבתי צבי בחר להתאסלם.
התאסלמותו הכתה בתדהמה את מאמיניו ומרביתם זנחו את התקווה
המשיחית שתלו בו, אך רבים ממאמיניו, בראשות נתן העזתי, הוסיפו להאמין בו
וברעיון המשיחי בדבקות, ורבים אף התאסלמו בעקבותיו.
לאחר התאסלמותו של שבתי צבי, גיבש נתן את האידאולוגיה
העיקרית של תורת השבתאות שלפיה הראיה החזקה ביותר למשחיותו של צבי היא
השפלתו ונחיתותו. מה שנראה כלפי חוץ כירידה אינו אלא סוד כמוס המתרחש
בעולמות אלוהיים, מאבק סופי במלחמה נגד כוחות הדין.
נתן העזתי המשיך במסע נדודים בקהילות ישראל להפיץ את
תורתו, ונימק את התאסלמות המשיח כצורך הכרחי לרדת לקליפות האסלאם כדי
להעלות מתוכן ניצוצות של קדושה שנשבו. מקורות רבניים עתיקים פורשו מחדש
בדרך שתתאים לרעיון קבלי נועז זה. הוגים שבתאיים אחרים נתנו פרשנויות אחרות
להתאסלמות שבתי.
המחלוקת הקשה ביותר בין השבתאים ובין עצמם שררה סביב שאלת
ההתאסלמות ומאמציו של שבתי צבי לאסלם את מאמיניו. נתן העזתי סבר כי רק מי
שהצטווה בידי שבתי צבי להתאסלם חייב לעשות זאת ומוטל עליו ה“תיקון”
שבהתאסלמות, ולכן הורה לתלמידיו להתחמק ממפגשים עם שבתי צבי בשעות
ההתרוממות שלו שאז “מבקש להכניס כל בני ישראל בדת ישמעאל”.
שבתי צבי נשאר באדריאנופול כמנהיגן של 200 המשפחות שהתאסלמו יחד אתו. התגלויותיו לא פסקו והוא ניהל יחד עם
קהילתו אורח חיים דתי ספק־יהודי ספק־מוסלמי. בשנת ה’תל“ב (1672) נעצר שבתי צבי בשנית בעוון בגידה באסלאם בעת שביקר בבית כנסת
בקושטא, והוגלה למבצר אולציניו שבאלבניה (כיום במונטנגרו), בו שהה עד מותו.
בתקופה זו יצר משנה קבלית חדשה, שעיקריה הם קיומם של שני אלוהים נבדלים.
הראשון הוא ה”אין־סוף"", והשני “אלוהי ישראל”, הנאצל ממנו.
שבתי צבי מת ביום כיפור שנת תל“ז (1676) כשהיה בן 50, ואף מותו נחשב על ידי
חסידיו כפרק נוסף בתהליך הקוסמי בדרך לגאולה הסופית. נתן העזתי המשיך
להסביר כל תופעה על פי שיטתו בקבלה וטען שבמותו, שבתי צבי “נבלע באורות
העליונים”, כלומר הפך לחלק מהאלוהות. נתן העזתי מת בי”א בשבט ה’ת""ם
(1680) בסקופיה שבמקדוניה.



המשכה של השבתאות־ הפרנקיסטים והדונמה
התאסלמותו ומותו של שבתי צבי הכו בהלם את רבבות מאמיניו.
רובם המכריע נטש את האמונה בו ושב לאמונה המסורתית, אך חלקים גדולים באומה
התקשו לזנוח את התקוות המשיחיות שפיתחו. במשך שנים רבות עדיין התקיימו
קבוצות שבתאיות, חלקן בסתר וחלקן בגלוי, ברחבי אירופה ובעיקר בבלקן
ובטורקיה.
בין השבתאים עצמם לא שררה תמימות דעים באשר לסיבת ההמרה
והמוות. היו שכפרו בהמרה, ואפילו במוות, וטענו שמדובר באחיזת עיניים וכי
שבתי צבי עצמו ישוב ויתגלה. היו שתלו בכך טעמים קבליים ומיסטיים, והיו
שטענו כי נשמת שבתי צבי התגלגלה באנשים אחרים, דוגמת יעקב פרנק, מנהיג
הפרנקיסטים בפולין. שבתאים אחרים גרסו ששבתי צבי לא מת אלא “נבלע באורות
העליונים”, וקבעו תאריכים שונים להתגלותו מחדש. מרבית השבתאים האמינו
שבגאולה האחרונה תינתן תורה חדשה, ובביטול כמה מן הדינים על ידי שבתאי צבי
ראו את תחילתה של תורה חדשה זו.
עם השנים החלה גוועת התנועה השבתאית. בשנת
1683, שבע שנים לאחר מותו של שבתי צבי, התאסלמו כשלוש מאות
משפחות בסלוניקי שבראשם יוסף פילוסוף. משפחות אלו, בצירוף עם המתאסלמים
מימיו של שבתי צבי, היוו את הגרעין לכת הדונמה.
דוֹנְמֶה או דֶנְמֶה. בטורקית dönme. בתרגום לעברית: “מהופך” או “מומר” היא כת שבתאית בעלת מאפיינים
מוסלמיים ויהודיים שחבריה מתגוררים ומנהלים את אורח חייהם הדואליסטי בעיקר
באיסטנבול שבטורקיה. “דונמה” הוא כינויים בפי הטורקים, אך הם עצמם מתנגדים
לכינוי זה וקוראים לעצמם “מאמינים”. מרכזם היה בסלוניקי וחלקם התיישבו
באדריאנופול. זו הכת השבתאית היחידה ששרדה עד היום ויש הטוענים שמוסטפא
כמאל אטאטורק (1881־ 1938),
אבי הטורקים, התחנך בבתי־ספר של כת הדונמה, ומוצאו מבני הכת זאת. במשך כל
הדורות חיו חברי הכת כמוסלמים כלפי חוץ אך לא התקבלו כמוסלמים מן השורה.
בינם לבין עצמם האמינו באדיקות בשבתאי צבי המשיח וקיימו בסתר מנהגים
ותפילות משל עצמם. הדונמה אסרה על בניה את הנישואים הן עם המוסלמים והן עם
היהודים. כשקמו בתוכה פלגים אידאולוגיים שונים נמנעו חבריהם אף מנישואין עם
בני הדונמה שאינם נמנים עם הפלג שלהם עצמם. כתוצאה מכך, רבו בדונמה נישואי
קרובים.
לאחר עזיבת סלוניקי, כשהחלו חלק מסודות הכת לדלוף, נודע כי
הם חוגגים את “חג הכבש” בכ""ב באדר. עיקרו של חג זה הוא סעודת ערב חגיגית של
שתי משפחות, שבסיומה כיבוי אורות וקיום חילופי זוגות. הנולדים מיחסי מין
אלה נחשבים בדונמה למקודשים.
הפילוגים בדונמה היו בעיקר על רקע מחלוקות בשאלה מי הם
יורשיו ונושאי משיחיותו של שבתי צבי ועל רקע זה התפצלו לשלוש כיתות:
“יעקוביים”, “קאראקאשלאר” (“בעלי הגבות השחורות” או ה“קוניוזוס”)
ו“קאקפאנג’ילאר” (“בעלי המאזניים”).
העיקרית והקיצונית בהן היא הכת שהנהיג ברוכיה רוסו־
קאראקאשלאר. רוסו נחשב למשיח השבתאי הבא, ובפולחן עדתו נפרצו גדרי העריות
בצורה חריפה יותר מאשר בימי שבתי צבי.
במהלך המאה ה־18 התמעטו שרידי
השבתאים בקרב היהודים, והרבנים ומנהיגי הקהילות ניהלו נגדם מלחמה עיקשת.
הדונמה מתקיימים כיום והכת נמצאת במצב של חילון והתבוללות.
אחד הלקחים שהופקו מפרשת השבתאות הייתה הטלת איסורים והגבלות חמורות על העיסוק בקבלה ובמיסטיקה. ועד ארבע ארצות92
פרסם איסור גורף על לימוד קבלה קודם לגיל ארבעים ועיסוק מוקדם בלימוד תלמוד ופוסקים.
גם לאחר הטלת האיסורים נחשדו עדיין רבנים רבים שעסקו בקבלה
בנטייה לשבתאות, אך להבדיל מתנועת השבתאות המקורית, רובם היו שבתאים חסידים
שלא התירו עבירה על איסורים הלכתיים, אך באמונתם היו גם מוטיבים שבתאיים,
והם תמכו חומרית בשבתאים מכל סוג.
באמצע המאה ה־18 הייתה התפרצות
שבתאית גדולה בפולין, כאשר הקים יעקב פרנק את התנועה הפרנקיסטית
וטען שנשמתו של שבתי צבי התגלגלה לתוכו. הפרנקיסטים המשיכו במנהגי הפריצות
וגילוי העריות של השבתאים, ויש האומרים כי יעקב פרנק עצמו נהג לקיים יחסי
מין עם בתו רחל (כחיקוי לזיווג “זעיר אנפין” ו“המלכות”). סופה של התנועה
הפרנקיסטית היה כאשר מאמיניה התנצרו בשנת 1759.
שנים מעטות לאחר התנצרותם של הפרנקיסטים וגוויעת התנועה השבתאית באירופה,
זכרה התעורר לתקופה קצרה כאשר פרץ הפולמוס על תנועת החסידות, שהואשמה בידי
מתנגדיה בהיבטים מסוימים של שבתאות.
בתורת החסידות יש כמה דברים שמתנגדיה זיהו כדעות שבתאיות, כגון תמיכה בתפיסה השבתאית של “עבירה לשמה”93,
אמונה בכוחו של הצדיק וביכולותיו לשנות סדרי עולם ולהתקשר עם העליונים,
העיסוק בחומריות במטרה לקדש את עולם החולין, וזלזול בפרטים הלכתיים,
שהתקיים בחצרות חסידיות מסוימות, שטענו שהכוונה יותר חשובה מהעשייה. לבסוף,
החסידות התקבלה כזרם לגיטימי ביהדות וההאשמות נגדה כמעט שנעלמו
בדורנו.



 
פרק 58: תנועת החסידות



תנועת החסידות הינה תנועה רוחנית־חברתית יהודית של התחדשות דתית וחברתית שקמה באמצע המאה ה־ 18 במזרח אירופה,
במערב אוקראינה של היום, התפשטה במהירות ביהדות מזרח אירופה וקיימת עד
ימינו.
התנועה צמחה על רקע משבר פוליטי וכלכלי בפולין, שהשפיע גם
על יהודי פולין. בעקבות אירועים חיצוניים ־ מרד הקוזקים (פרעות ת“ח ות”ט)
ב־1648 ומלחמות בלתי פוסקות ־ חל שינוי במצב יהודי
פולין: לאחר תקופה ארוכה של שלווה יחסית התחילה תקופה של גזירות ורדיפות.
בתוך הקהילה היהודית החריפו המתחים החברתיים והעמיק הפער בין המנהיגים
והרבנים לבין פשוטי העם והעניים.
במאה ה־17 הלך והתפשט הידע הציבורי
על אודות הקבלה, ומה שהיה בעבר נחלת מובחרים מעטים הפך לגלוי לעין כל.
התופעה השפיעה על והושפעה מעליית השבתאות והפרנקיזם.
אופי ההנהגה היה המפתח להצלחת החסידות: על אף הטונים
המיסטיים החזקים שליוו את פעילותם ועוררו חשש כבד בקרב מתנגדיהם מהמשך
לשבתאות ולפרנקיזם, נמנעו מנהיגי החסידות מתוקפנות רבה כלפי האליטות
הישנות, והדגישו כי לא באו לערער את סדר הערכים שלהם. הם היו שמרנים
ומתונים בבסיסם, ועל אף הפופוליזם שנקטו בו כלפי ההמונים, הקפידו לשמור על
זיקה לשכבות המיוחסות מהן באו כמעט כולם.
מחוללה, מנהיגה הראשון ומייסדה של תנועת החסידות היה רבי
ישראל בן אליעזר בעל שם טוב (הנודע בכינויו הבעש""ט), שבלט באישיותו
המיוחדת והסוחפת. מעט ידוע בוודאות עליו. הוא נולד ככל הנראה בשנות
ה־1690 בפולין למשפחה יהודית ענייה, ובגיל צעיר
התייתם מהוריו. למרות שלא היה איש האליטה הרבנית, היה מלומד מספיק כדי לקבץ
תלמידים בבית־המדרש ולשאת את אחותו הגרושה של רב.
אחרי נישואיו עבר להתבודד במשך עשר שנים בהרי הקרפטים, בין
קיטוב לקוסוב, עסק בקבלה וסבב בכפרים בדרום־מערב אוקראינה של היום, אזור
שבו התקיימו השפעות רוחניות מגוונות: נזירים אורתודוקסים מיסטיקנים התבודדו
במערות ושבטים מקומיים שימרו מסורות שמאניות עתיקות. הבעש""ט היה מרפא חולים
בעזרת צמחים, עשבים, קמיעות, לחשים, השבעות קבליות ושמות קדושים. שם התגלה
אליו אחיה השילוני (אֲחִיָּה הַשִּׁילֹנִי היה נביא בראשית תקופת המלוכה
בישראל שמילא תפקיד מכריע בעיצוב צורת המלוכה ובהעברת התורה שבעל פה לדורות
הבאים) ולימד אותו עוד נסתרות.
הוא רכש מוניטין כ“בעל שם”94, ומרפא עממי.
בגיל 36 ניתנה לו הרשות משמים
להתגלות כמקובל ופועל ישועות. אישיותו המיוחדת ויכולתו כמטיף וכמרפא משכו
אליו המוני יהודים. לאחר שהתגלה כמנהיג חסידי התיישב בשנות ה־ 1740
בעיירה מז’יבוז' שבפודוליה, שם התקבצה סביבו חבורת
תלמידים, ושמו יצא בכל החבל ומעבר. אחד התלמידים שנמשכו אליו היה דב בער
ממעזריטש, “המגיד ממזריטש”. מרכז התנועה עבר מפודוליה לוולין.
בשנת 1760 הבעש""ט נפטר, ומזריטש שבאוקראינה הפכה לבירת החסידות. המגיד נפטר ב־ 1772.
רבי ישראל בעל שם טוב הפיץ את תורת החסידות בשיחות
שבעל־פה, ולא השאיר דברים בכתב. החומר המצוי כיום על חייו ועל פועלו נכתב
כולו בידי תלמידיו־חסידיו. הבעש""ט הניח את היסודות לתורת ולתנועת החסידות
ופיתח דרך שתציע להמונים מסלול פשוט ונגיש יותר לחוויה רוחנית משמעותית.
למרות זאת, הוא נותר כל ימיו מנהיגו של חוג אליטיסטי מצומצם ומעולם לא הפיץ
את משנתו בציבור הרחב.
החלטת הבעש""ט ואנשיו לחדול מלפעול כמעגל מקובלים נסתרים
כפי שהיה בעבר ולהפוך את עיסוקם לפומבי הוא הרגע שחולל את החסידות. בנוסף,
על אף שהאוטונומיה הקהילתית נשארה איתנה יחסית, סמכותה המוסרית של ההנהגה
הוותיקה הלכה והתערערה.
אחד התחומים שבהם פעל היה דאגה ועזרה לכלל ישראל ־ הן
במישור המוסרי־דתי והן במישור הארצי. פעילות זו הייתה מעוגנת בתודעה של
שליחות, ונסתייעה אף היא בכוחותיו היוצאים דופן של הבעש""ט. אחד הקווים
שאפיינו את פעילותו במישור הארצי היה רגישות מיוחדת למצוקותיהם של החלשים
בחברה.
הבעש""ט הדגיש כמה יסודות בקבלה ובמידת־מה גיבש משנה
ייחודית משלו. בין היתר, הירבה לעסוק בנוכחות האל בכל הבריאה והסביר שבשל
כך, גם מעשים גשמיים פשוטים כמו אכילה יכולים להיטען במשמעות רוחנית ולאפשר
השגת דביקות באלוהים.
הוא נודע במיוחד בתפילותיו האקסטטיות והארוכות ובהקפדתו על
כוונה, ותיאר את המילים והאותיות ככלים הנוצרים לאגירת האור מהעולמות
העליונים. בנוסף החשיב מאוד את השמחה וההתלהבות בעבודת ה' וההתעלות הרוחנית
ודחה את הסגפנות והפרישות שרווחו אז בקרב מקובלים ומבקשי דרגה גבוהה
יותר.
תלמידיו, פיתחו את תורת החסידות והפיצוה. הגותה של
החסידות, בפרט בדורותיה הראשונים, הושפעה עמוקות מקבלת האר""י ומדגישה את
נוכחות האל ביקום כולו, את הצורך להידבק בו בכל עת ומקום ואת המימד הרוחני
הנסתר של המציאות. החסידות הדגישה את חשיבות כוונת הלב ואת ההתלהבות הדתית
יותר מאשר את הלמדנות וההקפדה בקיום המצוות.
משום שהחוויה הדתית והשאיפה להגיע לדבקות באלוהים הן
העיקר, גיבש הבעל שם טוב דמות חדשה של מנהיג ביהדות, את דמותו של הצדיק,
הרבי. מי שלא מסוגל להגיע לדבקות בכוחות עצמו יכול להשיג זאת באמצעות
הצדיק, הרבי, שהוא המנהיג הדתי המעורב בענייני הציבור ודואג לכולם. כך עיצב
הבעש“ט את דגם החבורה, המתלכדת סביב אישיותו של המנהיג הכריזמטי המעניק
הדרכה אישית לכל אחד מבני החבורה. החסידים מאוגדים ב”חצרות"" שבראש כל אחת
מהן ניצב אדמו“ר, המקבל בדרך כלל את תוארו בירושה. במהלך הדורות נוצרו מאות
חצרות עצמאיות, גדולות וקטנות, ולכל אחת מסורותיה ודגשיה. החסידים מחויבים
להידבק באדמו”ר שבראש החצר שלהם ולציית לו. הוא נחשב לסמכות רוחנית שיש
להיעזר בה כדי להתקרב לאל.
ההשתייכות לחצר נשמרת בדרך כלל בתוך המשפחה במשך דורות, והחסיד נולד על פי רוב בחצר מסוימת וגדל על מורשתה.
החל בסוף המאה ה־ 18 התפצלה
החסידות לקבוצות, לחצרות, ובהן: חסידות חב""ד, חסידות גור, חסידות ברסלב
ועוד. קבוצות אלו נבדלות זו מזו במנהגים ובאישיותו של המנהיג ־
הצדיק.
בשואה נחרבו כל מרכזי החסידות במזרח אירופה, וכיום קיימים
שני מרכזי חסידות עיקריים: בישראל (בעיקר בירושלים ובבני ברק) ובארצות
הברית. הם מהווים תת־קבוצה בתוך העולם החרדי ונחשבים בדרך כלל כאדוקים
ושמרנים. החסידים משמרים רבות ממסורותיה של יהדות מזרח אירופה. הלבוש הישן
והדיבור היומיומי ביידיש נעשו מזוהים עמם כמעט בלעדית. ישנן בעולם כתריסר
חצרות גדולות עם אלפי בתי־אב ומאות חצרות קטנות יותר, לעיתים עם קהילה
סמלית של בודדים.
כשמתבוננים במבט מסכם בהישגיה של החסידות בשלהי המאה ה־ 18 ובראשית המאה ה־ 19 ניתן לקבוע, שתנועה זו חוללה תמורה מרחיקת לכת בחיי החברה
היהודית במזרח אירופה. הכמיהה לדבקות והתפילה הנלהבת כאמצעי להשגתה, העיסוק
בתורת הסוד (הקבלה) והמאמץ לשלמות מוסרית דברים אלה וכיוצא בהם, שאפיינו עד
אז יחידים וקבוצות מצומצמות של חסידים מקובלים, הפכו עתה לנחלתם של חוגים
רחבים יחסית. גם לאלה מבני השכבות העממיות, שהיסודות המיסטיים שבחסידות לא
היו לפי הבנתם, העניקה תנועת החסידות אפשרויות חדשות בתחום החיים הדתיים.
העברת הדגש מן ההישגיות האינטלקטואלית בלימוד התורה אל ההשקעה הרגשית
המלווה את התפילה וקיום המצוות, וכן הזיקה העמוקה לצדיק (=למנהיג החסידי),
פתחו בפני היהודי ה“פשוט” דרך להתעלות רוחנית ולשיפור הדימוי העצמי שלו
מנקודת ראות דתית.



 
פרק 59: תנועת ההשכלה היהודית



תנועת ההשכלה היהודית, (Jewish Enlightenment) ובפשטות “ההשכלה”, היא כינוי למגמה אינטלקטואלית שפעלה בקרב
יהודי מרכז ומזרח אירופה, עם השפעה מועטה גם במערבה ובארצות
האיסלאם.
המונח “השכלה” הפך בפי רבים לכינוי גורף לשינויים הסוחפים
שהתחוללו בחברה היהודית (בעיקר בקרב האשכנזים במרכז ומזרח אירופה) משלהי
המאה ה־18.
ראשיתה של תנועת ההשכלה הייתה במזרח אירופה ומרכזה. התנועה החלה בשנות השבעים של המאה ה־18 ונמשכה עד סוף המאה ה־19 עם עליית הלאומיות היהודית סביב 1881. השימוש השיטתי במונח “השכלה” להגדרה עצמית לא הופיע עד שנת 1860, בכותרת עיתון ‘המליץ’.
במאה ה־18 החלו להופיע בקרב יהודי
מרכז ומזרח אירופה בודדים,־ המכונים בפי ההיסטוריונים של תנועת ההשכלה
היהודית “משכילים מוקדמים” או “מבשרי ההשכלה”־ שהיו בקיאים באורחות העולם,
והחלו לעסוק בתחומים של פילוסופיה, מדעים ודקדוק עברי. הם החזיקו בהשקפות
שעד אז לא היו מקובלות ביהדות אשכנז.
כאנשי הנאורות95 שפעלו אז,
הפגינו מבשרים אלה התעניינות רבה במדעי הטבע, פילוסופיה וספרות. רבים מהם
ביקרו את אופייה של החברה האשכנזית המסורתית שהתקיימה מאז המאה ה־16
ושמה דגש בלעדי על לימוד הגמרא בשיטת הפלפול ועסקה רבות
בקבלה שהפכה למערכת מבססת לחיי הדת. העניין בהגות היה מועט, והדקדוק הוזנח
עד כדי בורות של דרשנים וחזנים בשפה. כמו כן הייתה החברה היהודית מבודדת
מסביבתה, הן לשונית, בהיות היידיש לניביה שפת היום־יום, והן בהתנכרותה
למדעים ולימודים חיצוניים.
המשכילים המוקדמים חידשו את העניין בדקדוק ובלימוד התנ“ך
ופרשנותו, פנו לפילוסופיה היהודית של ימי הביניים כתחליף לקבלה ורצו בהרחבת
התחומים הנלמדים במוסדות החינוך המסורתיים. בחתירתם לכך התבססו על התקדים
של המהר”ל מפראג וממשיכיו שביקרו את צרות האופקים של החינוך האשכנזי,
והציעו להכליל לימודי חול. דגם בולט יותר שעמד לנגד עיניהם היה זה הנהוג
בין הספרדים במערב אירופה, שבתי־ספרם הורו מקצועות כאלה ויישמו שיטות
פדגוגיות שרחקו מן המלמדים המסורתיים בתלמודי התורה (ראה “תור הזהב של
יהודי ספרד”). המשכילים המוקדמים סברו כי רפורמות כאלה היו חיוניות כדי
לבלום את הידרדרות מעמדה של הדת שהובילו לשחיקה מתמשכת בסמכותם המוסרית של
המסורת והרבנים, ושנגרמו עקב השפעות הנאורות הקיצונית שזלגו מהחברה הנוצרית
דרך יהודי חצר96 ואחרים שהיו חשופים אליה יותר, והבלבול שעורר המאבק בשבתאות.
האישים שפעלו בעולם ההשכלה המוקדמת באו מרקעים שונים. היו
בהם תלמידי חכמים שבאו מהעולם הרבני והלמדני, שפנו לעסוק בפילוסופיה,
במתמטיקה ובמדעי הטבע. המשכילים המוקדמים שבאו מן העולם הרבני שאבו לרוב את
השראתם מכתבי הפילוסופים היהודים הרציונליים של ימי הביניים, ובראשם
הרמב""ם, ובדרך כלל לא ראו עצמם כמהפכנים, אלא כמי שבאים לתקן את סביבתם
ולהשיבה אל הדרך המקורית והאמיתית של היהדות.
קבוצה אחרת של משכילים מוקדמים היתה של צעירים יהודים
שנחשפו לעולם המדע והתרבות האירופי של עידן האורות. חלקם היו סטודנטים
שלמדו באוניברסיטאות באירופה, שהלימוד בהן הותר ליהודים בהדרגה החל מסוף
המאה ה־17. סטודנטים אלה, ואחרים שנחשפו לעולם זה,
עמדו על המרחק הרב שבין התרבות האירופית ובין היהדות במצבה אז, ופעלו כדי
לגשר על הפער ולהכניס את המדע והתרבות האירופיים לתוך עולם היהדות.
בקבוצה זו ניתן למנות גם כמה מבעלי ההון היהודים באירופה,
ובעיקר יהודי החצר, שהיו נתונים גם הם להשפעת התרבות האירופית. המשכילים
המוקדמים כתבו, כל אחד בתחומו, חיבורים וספרים רבים והביעו בהם את
השקפותיהם בזכות לימודי המדעים והחכמות. הם גם הסתמכו זה על חיבוריו של זה
ועמדו בקשרי מכתבים.
המשכילים המוקדמים עדיין לא פעלו באופן מאורגן כדי להציג
אלטרנטיבה להנהגה של האליטה הרבנית כפי שעשו אנשי תנועת ההשכלה אחריהם,
ואולם במידה מסוימת הם הכינו את הקרקע לקראת פעולות אלה. למרות ביקורתיותם,
בני דור מוקדם זה כמעט שלא עסקו בפעולה ישירה ונמנעו מעימות עם ההנהגה
הדתית. הם חסרו מסגרת משותפת והיו ברובם בגדר של תופעות מבודדות.
לרעיונותיהם הייתה תפוצה רחבה.
התגבשותה של ההשכלה כתנועה התחוללה בשנות ה־70 וה־80 של המאה ה־18. במזרח אירופה עוד נמשך עידן ההשכלה המוקדמת דור או שני דורות
אחרי.
בסוף שנות ה־70 של המאה ה־18 ובתחילת שנות ה־80 חל
המעבר מעולמם של המשכילים המוקדמים אל פעולות מאורגנות וממוסדות של תנועת
ההשכלה. בברלין קמה קהילה חדשה ודינמית יחסית, שיהודי החצר העשירים שלה היו
נתונים בניגוד עז בין מידת השתלבותם בתרבות הסובבת לערכי החברה ממנה באו.
רבים מהם נהגו מזה כמה דורות להעניק לילדיהם חינוך מקיף בשפות, חשבון
וכדומה, מידי מורים פרטיים, אך הדבר הוגבל לאליטה צרה זו. האידיאלים של
ההשכלה נתפשו כאמצעי לאזן זאת.
דמות מעבר שעומדת באמצע בין שתי הקבוצות, בין ההשכלה
המוקדמת לברלינאית המאורגנת, שראשית חייה בעולם הלמדני־הרבני אך עיקר
גדילתה בעולם התרבות והפילוסופיה של ברלין, היא דמותו של משה מנדלסון
הצעיר שהתיישב בעיר ב־ 1743. דמות מעבר נוספת היא נפתלי הרץ וייזל שהגיע לברלין ב־1774.
מנדלסון היה למעשה החשוב מבין המשכילים המוקדמים וחוליית
המעבר אל תנועת ההשכלה המאורגנת: הוא החיה את העיסוק בפילוסופיה וטען שהדת
צריכה לפעול באמצעות שכנוע והגיון ולא באמצעות הסנקציה הפלילית הגלומה בכח
החרם.
היוקרה שזכה לה בקרב הנוצרים, כפילוסוף מוביל, הפכה אותו
לאבי התנועה, ולסמלה של השכלת ברלין בימיו ובדורות הבאים, למרות שלא היה
הפעיל מבין חבריה. וייזל, לעומתו, התנגד לפילוסופיה מאחר שחשש שתערער את
האדיקות הדתית ועסק בחינוך. שניהם, וייזל במיוחד, סלדו מכל התנגשות עם
האליטה הרבנית מסיבות מעשיות ועקרוניות גם יחד.
ההשכלה כיוונה ליעד כפול: מצד אחד שמרה על היהדות כקבוצה
מובדלת בעלת זכויות משלה, ופעלה להתחדשות תרבותית ורוחנית וליצירת ספרות
ועיתונות בעברית. מאידך פעלה התנועה להשתלבות מיטבית של היהודים
במדינותיהם, תוך הקניית השפה, התרבות והערכים של הסביבה.
התנועה קידמה רעיונות של רציונליזם, ליברליזם, חופש המחשבה
וביקורתיות, ובתוכה עצמה התקיים מנעד רחב בין מתונים שביקשו שמרנות ופשרנות
מרביות לקיצונים ששאפו לתמורה מן השורש. היא נתפשת על פי רוב כענף היהודי
של מגמת הנאורות הכללית.
הנכונות לצאת נגד הממסד סימלה את הבשלתה של תודעה אחרת,
שהלכה וצמחה בקרב המשכילים: ראיית עצמם כאליטה חדשה, שאינה כפופה לרבנים,
ומשימתה להוביל את הציבור היהודי ולהנהיג אותו בדרכו לשיפור עצמי.
בגלגוליה השונים, שיחקה ההשכלה תפקיד ניכר במודרניזציה של
יהודי מרכז ומזרח אירופה. נציגיה קראו ופעלו לרפורמות תרבותיות, רוחניות,
חינוכיות וציבוריות באורחות הקהילה והפרט. על רקע זה התנגשה התנועה הן עם
האליטה הרבנית השמרנית, שניסתה להגן על עולם המסורת בשלמותו, והן עם
הדוגלים בטמיעה גורפת שביקשו לצמצם או לבטל את היותם של היהודים קולקטיב
מובחן. המניע העיקרי של התנועה היה השאיפה למודרניזציה של הציבור היהודי
ממרכז ומזרח אירופה ברוח עקרונות הליברליזם והרציונליזם כפי שרווחו במחשבת
המאה ה־18 וה־19. נציגיה
קראו ופעלו לרפורמות תרבותיות, רוחניות, חינוכיות וציבוריות באורחות הקהילה
והפרט. חבריה כיוונו להפיץ את ערכי התרבות האירופאית בקרב הציבור, ללמד
אותו את לשון המדינה ולכוון להשתלבותו בחברה. הם התנגדו לסתגרנות היהודים
ופעלו בין היתר לזניחת הלבוש המסורתי ולאימוץ ההופעה המקובלת, הטיפו
לנאמנות למולדת ולשלטונות הריכוזיים החדשים ופעלו להחלשת כוחם של מוסדות
הקהילה, אותם תפשו כשריד לאפליה של ימי הביניים. הם ביקרו תופעות חברתיות
כעיסוק בלעדי בתלמוד, נישואי בוסר, השימוש בחרם להשלטת מרות הקהילה ועוד.
במישור הכלכלי, ביקשו להפוך את היהודים ליצרניים ומועילים במשק
המתארגן־מחדש של המדינות בהן חיו.
תחום מרכזי נוסף היה רפורמה חינוכית: ב־1778 הקימו יצחק דניאל איציג ודניאל פרידלנדר בברלין את “חברת חינוך
נערים” (‘פרייאשולע’) המוסד היהודי המודרני הראשון והיחיד ביהדות אשכנז
שנכללו בו לימודי חול ולא רק קודש. המוסד התקבל בהתלהבות בבירה ברלין.
ב־1780 החלו מנדלסון ועמיתיו במפעלם הגדול, “נתיבות
השלום” (‘הביאור’), תרגום של חמשת חומשי תורה לגרמנית בכתב עברי. חיבור זה
שיקף את תיעובם לניב היהודי וכמיהתם ללמד את הציבור, שהיה רחוק מלדעת את
האלף־בית הלטיני, גרמנית תקנית מחד ועברית מטוהרת מאידך. “נתיבות שלום”
שימש בעתיד גם משכילים צעירים במזרח אירופה, שהתחנכו בתלמודי תורה, כשער
לרכוש דרכו את השפה הגרמנית.
ב־1782 עשו מצדדי ההשכלה להנחלת
הוראה מודרנית בקרב היהודים. במזרח אירופה הם ייסדו את החדר המתוקן ומכונים
להכשרת רבנים. אחיזה בתוכנית פעולה מעין זו וחתירה ליישמה הייתה התבחין
שהבדיל בין מתעניינים סתם בדקדוק עברי ומדעים, שנפוצו במאה
ה־18, לבין ראשוני המשכילים ממש שהתגבשו כחוג בפרוסיה בשנות ה־70 וה־80 שלה. ייחודם היה בכך שקראו תיגר על ההנהגה הרבנית וראו עצמם
אליטה מתחרה, ובפועלם הניחו את היסוד למרבית התנועות המודרניות בקרב
היהודים.
על רקע זה התנגשה התנועה הן עם האליטה הרבנית השמרנית,
שניסתה להגן על עולם המסורת בשלמותו, והן עם הדוגלים בטמיעה גורפת שביקשו
לצמצם או לבטל את היותם של היהודים קולקטיב מובחן.
במקביל לחזון ההתערות, דרשו המשכילים את שימור ייחודיותם
של היהודים כקיבוץ נפרד והאמינו כי התמורות שתבעו היו הערובה היחידה לכך
שישרדו את המעבר לעידן חדש. יחסם לאפשרות האמנציפציה היה דו־משמעי: פעילות
לטמיעה מלאה של היהודים בחברה הסובבת התבטא בתחום השפה, בו רצו המשכילים
להמיר את הדו־לשוניות של החברה המסורתית, לשון הקודש בחיי הדת, ויידיש
לצורכי חולין, במערך חלופי של עברית מחודשת לצרכים פנים־יהודיים ולשון
המדינה לתקשורת עם הסביבה. יחסם ליידיש היה שלילי כמעט ללא יוצא מן הכלל,
אף כי לעיתים נאלצו לכתוב בה כדי לפנות להמוני העם,
התנועה הייתה אחראית לתחיית הלשון העברית כלשון ספרותית
לצורכי חולין. אחד מנדבכיה של ההשכלה, שמפעלה הגדול היה חידוש השימוש
בעברית כשפה ספרותית לצרכים חילוניים (הפיכתה ללשון דיבור התרחשה רק מאוחר
הרבה יותר), היה ההתעניינות בדקדוקה, וחיבור ספרות, עיתונות, שירה ומחזאות
עניפה. מבחינה לשונית, השפה המשכילית התאפיינה בסגנון גבוה ופורמלי, שנשאב
מהמקרא, ממדקדקי העברית בימי הביניים ומשורריה. הם הרבו במליצות ובשיבוץ
קטעים שלמים מהמקורות.
המשכילים נמנעו כמעט באופן גורף משימוש בארמית או בלשון
חז""ל, מתוך הקפדה על טוהר “שפת עבר צחה” כפי שכינוה ודחיית הסגנון שרווח
בכתבי הרבנים בימיהם, אותו חשבו לקלוקל ונחות. סופריה, בלשנייה משורריה
ומחזאיה היוו את השלב הפותח בספרות העברית המודרנית.
האכזבה וההתנערות מהנחות היסוד הליברליות על השתלבות
במדינות בהן חיו היהודים, לטובת פיתוח לאומיות משלהם או אידאולוגיות
מהפכניות כמו סוציאליזם, סימנו את קצה של ההשכלה במזרח אירופה. התנועות
הלאומיות היהודיות שתפסו את מקומה ביקרו אותה קשות ותיארוה
כהתבוללות.
דפוס בסיסי שאפיין את התנועה בכל תולדותיה היה חולשתה
וכפיפותה לכוחות גדולים בהרבה. המשכילים עצמם היו כמעט תמיד אינטלקטואלים
עניים שהיו תלויים באחרים שיממנו אותם ויעניקו להם שהות להגות ולכתוב, בין
אם פטרונים יהודים עשירים או מוסדות המדינה שמתוכם פעלו. פעילי התנועה חלמו
להתמצב כהנהגה שתוביל את העם לתמורה רוחנית ופריחה תרבותית בעברית.
השלטונות היו אדישים לחלוטין לשיקולים כאלו, ותבעו נתינים מועילים שיתרמו
לכלכלה, ידעו את השפה המדוברת, יהיו נאמנים ולא יכבידו על הסדר הציבורי
בדרישות מיוחדות. גם ליהודים העשירים היו שיקוליהם שלהם. למרות שחלק
מהעשירים חלקו את האידיאלים של התנועה, הם היו לרוב מעשיים. הם התעניינו
פחות בחזונות הערכיים מרחיקי הלכת של נתמכיהם ויותר בריצוי השלטון ככל
הניתן, מתוך כוונה להשתלב ולקבל מעמד שווה בחברה.
מאפיין חשוב אחר של התנועה היה טיבה כאידאולוגיית מעבר.
חוגי ההשכלה התבססו על חברים שגדלו בתוך החברה היהודית הישנה, לרוב למדנים
צעירים, ונחשפו להשקפתה מאפס. הביאור לחומש של משה מנדלסון, “נתיבות
השלום”, שנכתב בגרמנית באותיות בעבריות, היה במשך דורות הכלי של יוצאי
תלמודי תורה וישיבות ללמוד לראשונה שפה זרה ולצאת מהבידוד הלשוני שנבע
מחינוכם. מיעוט לימודי הדת של הנשים הביא לרוב לחוסר שליטה בעברית. בעוד
שההורים צרכו תרבות בעברית מכתבי התנועה, הצאצאים כבר נולדו מחוץ להוויה
המסורתית ושלטו בשפת המדינה. ההיצע המועט בעברית, אם בכלל היו בקיאים בה
בהיעדר חינוך מן הסוג הישן, לא משך אותם. כמו כן, בכל אזור בו התחוללה ולו
מודרניזציה שטחית של הציבור היהודי ורובו קיבל את הצורך בהשתלבות במידה
מסוימת, איבדה התנועה את משמעותה והתפוגגה.



תנועת ההשכלה במחוזות שונים



ברלין: 1782 ציינה עוד אבן דרך
בתולדות ההשכלה הברלינאית, כשיצחק אייכל ייסד בקניגסברג את “חברת דורשי שפת
עבר” והוא וחבריו החלו בהפצת כתב־העת המרכזי של התנועה בדור זה, “המאסף”.
זה שימש מוקד ובמה להפצת כתביהם בעברית, תוך המשך קידום התרבות הגרמנית
בקרב הציבור היהודי הרחב. כעבור ארבע שנים “דורשי שפת עבר” התאחדו עם “חברת
שוחרי הטוב והתושיה” בברלין. ב’מאסף' התפרסמו דיווחים חדשותיים, ביקורות
ספרות, שירים ומאמרים במדעים, מרביתם בעברית. בשיאו באמצע שנות
ה־80, הוא היה מוקדו של חוג תורמים פעיל בן כמה עשרות והיו לו 272 מנויים. הם התפרשו הרחק מעבר לברלין, כרשת של בודדים וחוגי קריאה קטנים שהשפיעו על קהילותיהם.
ההשכלה הברלינאית איבדה את תנופתה כאשר “המאסף” נסגר ב־1797. מגמת אימוץ הגרמנית כשפה עקפה בהרבה את
תביעותיה של התנועה בראשיתה והשימוש בעברית התייתר. במקביל נטשו הפטרונים
העשירים את המלומדים, שגישתם נראתה עתה כאנכרוניסטית. מעגלי האינטלקטואלים
ששאפו לטמיעה מלאה והיו מנותקים מהשיח המשכילי או לכל היותר בשוליו, תפסו
את מרכז הבמה. בדור הבא פנו רבים מבניה של האליטה היהודית המשתלבת, אותם
אלו שההשכלה ניסתה להציע להם חלופה, להתנצרות.
ב־1806 החלו לפרסם את כתב־העת
“שולמית”, הראשון שנכתב כולו באות גרמנית ונועד גם לקהל נוצרי; נגוזה סופית
הדואליות הלשונית (ובמשתמע, החברתית) בה התנהלה הקהילה המסורתית ושאותה
שימרה ההשכלה, ואף ניסתה להעצימה באמצעות תחיית העברית, בה היה מרחב אחד
לצורכי פנים ואחר ונבדל לתקשורת עם הגויים. תביעת השלטונות מן הציבור
היהודי לעבור רפורמה כדי להתאים עצמו לחברה הסובבת הופנמה על ידי כל אגפיו,
כולל השמרנים המובהקים, שפנו אליה במשותף מתוך תקווה לקבלת אמנציפציה. בשני
הדורות הבאים צמחו מתוך מגמה זו כל התנועות החדשות “חכמת ישראל”,
“הנאו־אורתודוקסיה”־
היהדות הרפורמית.
השפעתה של ברלין הקרינה החוצה וזכרה נשמר, בין היתר
באמצעות משכילים שעזבו אותה ונדדו באירופה. התנועה פעלה מעט אף במערב
אירופה. ב־1815 נוסדה באמסטרדם “חברת תועלת” הקטנה,
שהפיצה ספרות משכילית וטיפחה מגמה דומה. באלזס פעל חוג מצומצם סביב משה
אנסהיים, מן המאספים. באנגליה היו מספר אינטלקטואלים שכתבו בעברית, אך הם
הושפעו כמעט אך ורק מהתרבות המקומית ולא מהחוג המנדלסוני. בארצות אלה כולן
התרחשה האקולטורציה (תִּרְבּוּת “סִגּוּל תַּרְבּוּת” הוא תהליך חברתי בו
קבוצות אנושיות רוכשות ומסגלות לעצמן את התרבות והערכים של זולתן) רובה
ככולה במגע ישיר עם החברה הסובבת או דרך הקהילות הספרדיות הוותיקות, שאימצו
את ערכיה הרבה קודם; ההשפעות המשכיליות היו חלשות ומבודדות.
הנחלות האוסטריות: כבר בסביבות 1780 התפתח בפראג מרכז משכילי. השכלת פראג התאפיינה לאורך כל ימיה
בשמרנות, מתינות והקפדה על שימור יחסים תקינים עם ההנהגה הרבנית לצד ביקורת
על אורחות הקהילה ותביעה להשתלבות ומודרניזציה. בניגוד לשרידי המאספים
שכמהו להשתלבות בהוויה הגרמנית, ראו מקביליהם בפראג את היהודים כשווים בין
העממים הרבים שאכלסו את ממלכת הבסבורג. הנחות היסוד שלהם היו השתלבות
ואוניברסליות מתונה ברוח הנאורות. הם אף גילו אהדה לניב היהודי־גרמני,
באופן חריג למשכילים.



פראג לא הגיעה מעולם לשכלול שאפיין את פרוסיה. במשך כל שנות ה־1780 וה־1790 נותרה
במידה רבה בצלה של ברלין, אם בצייתנות ואם מתוך מחאה, אך תמיד כשלוחה ולא
כמרכז עצמאי של ממש. רק בתחילת המאה ה־19 החלו הבוהמים לפעול לבדם. ב־1802 הקימו חוג מאורגן, “חברת העברים הצעירים” (Gesellschaft der jungen Hebräer) וזה הוציא כתב־עת, “יודיש־דייטשע מונאטשריפט”, אם כי רק למשך
חצי שנה. משכילי פראג נדרשו בדרך כלל לפרסם את דבריהם ב“שולמית”
הגרמני.
לצד הרוב המתון פעלו גם משכילים קיצוניים שהטיפו להשתלבות
ולהסרת חישוקי הדת וראו בכך את הערובה היחידה לשימור היהדות בצורה כלשהי
בטרם תתפורר לגמרי. הרץ הומברג התפרסם בשל מדיניותו הנוקשה כמפקח על החינוך
היהודי בגליציה, בה ניסה לכפות בתי־ספר מודרניים בחוזק יד על
המקומיים.
המרכז המשכילי בפראג גווע לאטו לקראת 1830, כשרמת הטמיעה של היהודים ייתרה פעילות תרבותית עצמאית: בעשור
זה ולאחריו הם פנו להשתתפות מלאה בסביבה דוברת־הגרמנית (ומאוחר יותר, גם
בתרבות הצ’כית שקמה לאטה), והחינוך המסורתי כמעט ונעלם.
במורביה השכנה הייתה ההשכלה מתונה ומשולבת באליטה הרבנית
באותה מידה ואף יותר. חוגים משגשגים התקיימו בכל החבל, והגדול שבהם היה
בפרוסניץ. משם הוקרנה השפעה מסוימת אל מערב ממלכת הונגריה, בה לא התפתח
מרכז עצמאי. הדפוס המתון בבוהמיה ומורביה, אף כי לא נעדר חיכוכים, אפשר
קיום הרמוני למדי; המשכילים היוו סוכן תירבות חשוב, אבל עמדו בצלה של מערכת
בתי־ספר בשפה הגרמנית שהתקבלה על ידי ההנהגה המסורתית עוד בימי יוזף השני.
אפילו הנוקשים מבין הרבנים הפגינו אהדה לאגף השמרני של ההשכלה, והישיבות
היו מרכזיה. באופן טיפוסי לפלך, פעלו בפרוסניץ במקביל ישיבה, בה נלמדו גם
מקצועות כלליים, בית־ספר יהודי מודרני, ומעגל ספרותי עברי. הסניף המורבי
דעך, בנסיבות דומות לאלו של פראג, סביב אביב העמים.
המוקד הגדול והמרכזי של ההשכלה בנחלות בית הבסבורג היה גליציה. בין 1787 ל־1800 ניסה הומברג לכפות על היהודים חינוך מודרני, והוביל לטראומה קשה.
הכח העולה בגליציה היה החסידות. ב־1813 עשתה ההשכלה
בחבל את צעדה הגדול הראשון: הוקם בית־ספר מודרני. הסוחרים העשירים בערים
הגדולות ברודי, טרנופול, למברג וקרקוב היו פטרוניהם של צעירים רבים שעזבו
את החברה המסורתית והתעניינו בחינוך כללי ובהפצת תרבות בקרב
ההמונים.



משכילי גליציה היו שרויים בעימות מתמשך עם החסידים, עימות
שהיווה מכנה משותף מרכזי עבורם. אחד הנושאים או הרעיון המרכזי בספרותם היה
הצגת החסידים כבורים שטופים באמונות תפלות, שהזיהוי הבלעדי בין חסידות
למיסטיקה וכישוף היה פריה של זו.
השכלת גליציה חבקה מנעד רחב מרב שמרן לעורך ‘החלוץ’ שהכריז כי מטרתו לשחרר את העם מהבלי התלמוד. אף כי שיא פעילותה חלף סביב
1860, התנועה הגליציאנית שגשגה במשך דורות, עד קץ ההשכלה
בכלל. כפי שיתרחש ברוסיה, אם כי באופן הדרגתי ומתון יותר, נעו יהודי החבל
בשנות ה־70 וה־80 ללאומיות
יהודית מחד ולפולוניזציה מאידך. שכבה צרה ואמידה אימצה לגמרי את התרבות
הגרמנית כבר קודם.
בבירה הכלל־קיסרית וינה לא קם חוג משכילים יוצר, אך היא
הייתה למרכז חשוב להפצת כתבי התנועה. להשכלה האוסטרית היה אגף איטלקי קטן.
על אף שכתבו בעברית, פרסמו בעיתונות הווינאית ועמדו בקשרים חזקים עם
גליציה, ההיבט של תפקיד המשכיל כדוחף לשינוי חברתי היה שולי בפועלם. כבמערב
אירופה, המודרניזציה הגיעה ליהודי איטליה קודם ובדרכים אחרות.



רוסיה: בטריטוריות שהיו ב־1812 לפולין הייתה נוכחות משכילית עוד מימי ברלין. בראשית המאה
ה־19 הייתה בה פעילות תחייה יהודית משמעותית. אף כי
העלית התרבותית באזור נטתה יותר להשתלבות וכתבה בעיקר בפולנית (הלעז של רוב
המשכילים היה גרמנית) ופחות בעברית, היו בה נימות משכיליות חזקות וחבריה
הצהירו על השפעתם של מנדלסון ואחרים עליהם.
ההשכלה בתחום המושב התפתחה בראשיתה בשני מרכזים: וילנה, בה
הייתה אליטה רבנית גדולה שהיוותה לה מצע נח ושמשכיליה התאפיינו בשמרנות ואף
באדיקות ממש; ואודסה, עיר תוססת בה התיישבו סוחרים גליציאנים שהביאו עמם את
הנופך המשכילי של מולדתם. החוג הווילנאי קם בשנות ה־30 בראשות מרדכי אהרן גינצבורג, והאודסאי התבסס סביב בצלאל שטרן,
שניהל את בית־הספר היהודי המודרני הראשון בעיר מ־1829.
אך הדמות הבולטת ביותר בכל רוסיה הייתה יצחק בר לווינזון. במקביל לפעילותו הספרותית קשר קשרים עם שלטון הצאר, וב־1828 הוציא לאור מנשר שקרא לרפורמה מקיפה בחיי היהודים, ‘תעודה
לישראל’.



ב־1840 החליט שר החינוך סרגיי
אוברוב לנסות ליזום מהלך כזה בשיתוף המשכילים, שהיוו מיעוט זעיר בציבור
היהודי. הוקמו רשת בתי־ספר ושני מוסדות להכשרת רבנים מטעם הממשלה.
ב־1843 עתרו המשכילים לממשלה להחיל
צו שהורה ליהודים לזנוח את הלבוש וההופעה המסורתית ולאמץ את הביגוד המקובל.
פרשה זו, שנודעה כ’ההשכלה מטעם', הייתה כישלון. החינוך היהודי המשיך ברובו
המוחלט להתנהל במתכונת הישנה, וגם היבטים אחרים של החברה הושפעו אך מעט. עם
זאת גבר ביטחונם של המשכילים, ובד ובד החלה ההנהגה הרבנית לראותם כאויבים
מסוכנים. במקביל לפעילותה הציבורית, הרימה ההשכלה הרוסית תרומה תרבותית
גדולה: בין היתר, פרסם אברהם מאפו ב־1853 את “אהבת ציון”, הרומן העברי הראשון, ואד""ם הכהן היה משורר מרכזי.
המדיניות הליברלית של אלכסנדר השני, קיסר רוסיה מ־1855 והלאה הובילה להשתלבות גדלה של היהודים בחיי
הכלכלה. התפתחות זו, שלא כאמצעי הכפייה שהפעיל קודמו, יצרה מאליה ציבור
שהיה נכון יותר לקליטת רעיונות מן החוץ. החלה להתהוות גם אינטליגנציה
דוברת־רוסית שהזדהתה עם תרבות המדינה יותר ויותר. עיתון ‘המליץ’, שהתפרסם
למן 1860, תפקד כבימה המרכזית של ההשכלה. לצדו פעלו
עיתונים כ’הכרמל', ‘הצפירה’, ‘המגיד’ ועוד. בנוסף, קם דור חדש של משכילים
רדיקליים דוגמת יהודה לייב גורדון, שטבע את הססמה “הֱיֵה אָדָם בְּצֵאתְךָ
וִיהוּדִי בְּאָהֳלֶךָ” בשירו “הקיצה עמי”, ואחרים אשר ביקרו קשות את הדת
ודרשו שינוי גורף בחברה היהודית. מנגד ניצב מחנה ההשכלה המתונה, שכלל
וותיקים לצד צעירים יותר שהחשש מהמגמות הקיצוניות הלך והתחזק בקרבם.
אם קודם הפנו את מאמציהם לעומת הרבנים השמרנים, עתה קיוו
לברית עמם כדי לקדם רפורמה מוסכמת ומרוסנת בארחות הציבור שנועדה בעיניהם
לבלום את סכנת ההיסחפות לטמיעה. למגמה הזו – “מהשכלה לוחמת להשכלה משמרת”,
היו מהלכים בקרב רבנים צעירים ופתוחים שמרדכי גימפל יפה, יצחק יעקב ריינס
ויחיאל מיכל פינס נמנו על הבולטים מביניהם. ב־1863 הופיע עוד גורם, ‘חברת מרבי השכלה’ המתונה והבורגנית. זו שאפה
לפעול בתיאום עם הממשל ועם חזונו הרפורמטורי, ונעשתה בהדרגה מזוהה עם
ההשתלבות הגורפת בהוויה הרוסית. תקוות המשכילים המתונים להסכמה עם הרבנות
נמוגו בלחץ המאורעות והרדיקלים.
בשלב זה, למול ההפנמה כי סירוב השלטונות להעניק ליהודים
שוויון זכויות עמד בעינו ותחושה גוברת של אפליה, החלה מגמה של התנערות
מהאידיאלים של העבר. יל“ג, מל”ל ושכמותם כתבו על תחושת ניכור כשהם ניצבים
בין ציבור מסורתי מאוד מחד, ומתבוללים ששאפו להיטמע כליל מאידך. פרץ
סמולנסקין, עורך עיתון ‘השחר’ בווינה, החל לתאר את ההשכלה שבה דגל בצעירותו
כרמייה עצמית.
בסדרת המאמרים ‘עת לטעת’ שפרסם בשנות ה־70, תקף בשצף את מנדלסון, שלל את רעיונות ההשתלבות והחל להעלות את
הקביעה שהיהודים מהווים לאום במשמעותו המודרנית. הזעזוע שעבר על יהודי
רוסיה עם “הסופות בנגב”, שורת הפוגרומים של 1881,
הביא לתגובה דומה בקרב רוב המשכילים, שהתאכזבו משאיפותיהם. הם וקהל היעד
שלהם פנו לחלופות אחרות: הזדהות מלאה עם היסודות הפרוגרסיביים בחברה הרוסית
(בין סוציאליסטים ובין ליברלים), הגירה לארצות הברית, רומנטיזציה של השכבות
העממיות והיידיש או ‘חיבת ציון’, שקראה לעלייה לארץ ישראל.
התנועה איבדה את טעם קיומה גם בפן אחר; כל שכבות הציבור
הסכימו עתה לכך שחינוך מודרני ברמה מסוימת נדרש להשתלבות כלכלית. גם תופעות
כנישואי בוסר וכדומה נעלמו למעשה בלחץ חילופי העתים. אף על פי שיהדות רוסיה
נותרה מבודדת יחסית מתרבות הסביבה חלפו ימי הקהילה המסוגרת שהייתה ערב
‘ההשכלה מטעם’.
לקראת מפנה המאה איבדה המילה “משכיל” את הקשרה האידאולוגי
וקיבלה את משמעותה בעברית המודרנית, במובן של אדם שרכש חינוך. מבחינה
ספרותית, היה זה קץ השלב האחרון של תקופת ההשכלה שהחלה במנדלסון ווייזל,
ותחילתה של תקופת התחייה.
להשכלה היו השפעות מסוימות גם במזרח התיכון והבלקן: הרב
יהודה נחמה מסלוניקי היה בקשרי תכתובת עם המרכז הרוסי, וכמוהו אברהם דאנון
באדירנה. בירושלים צמחה ביישוב הישן תנועה קטנה (בספריות שנוסדו בעיר
ב־1874 ו־1884 היו גליונות
‘המאסף’) שמנתה בין היתר את יחיאל מיכל פינס וישראל דוב פרומקין. עימותיהם
עם היישוב החדש הניעו אותם לחבור מחדש ליסודות השמרניים ביותר בעיר.
בצפון אפריקה ניהלו דמויות כגון שלום פלאח, יצחק בן יעיש
הלוי ודוד אלקיים מערכה להחייאת העברית, כתבו לעיתונים במזרח אירופה ודרשו
לתקן את חליי הקהילות מהם באו; אך מאבקם העיקרי והכושל היה בתרבות הצרפתית
שהפיצו בתי־הספר של כי""ח.



 
פרק 60: ההיסטוריה של ארצות הברית



ההיסטוריה האמריקנית היא סיפורה של אומה שהתגבשה ב“עולם
חדש” ממהגרים שהגיעו אליה בתחילה מאירופה ואחר כך מכל קצוות העולם ויצרו
באופן הדרגתי מדינה רחבת ממדים שהפכה במאה העשרים למעצמה בעלת חשיבות
עולמית מבחינה כלכלית, תרבותית ופוליטית.
המתיישבים הראשונים באזור הגיעו ככל הנראה לפני אלפי שנים
לאחר שחצו את מיצר ברינג לכיוון אלסקה. העדות המוצקה הראשונה לתרבויות אלה
מתוארכות לשנת 9,000 לפנה""ס והן משויכות לתרבות
קלוביס. העדויות הארכאולוגיות והגאולוגיות מעידות על כך שאמריקה הצפונית
הייתה מיושבת על ידי אנשים שהיגרו אליה מאסיה דרך מיצר ברינג כבר
לפני 11,000 שנים. אנשים אלו הפכו לילידים שאכלסו
את אמריקה לפני הגעת משלחות הכיבוש והקולוניזציה האירופאיות בשלהי המאה
ה־15. בשל טעותו של קולומבוס ילידים אלו כונו
בתחילה בשם אינדיאנים (כלומר תושבי “אינדייה”, היא הודו בשפות האירופאיות),
אולם במהלך השנים הפסיקו להשתמש בטעות זו והשם אינדיאנים הוחלף לשמות כגון
“עמים ילידים” או “אמרינדיאנים” או “אמריקאים ילידים”.



התרבויות של התקופה הפרה־קולומביאנית



“התקופה הפרה־קולומביאנית” או “התקופה הטרום־קולומביאנית”
הוא כינוי לפרק הזמן בהיסטוריה של העולם החדש שקדם ל“גילוי אמריקה” בידי
כריסטופר קולומבוס. המונח מעניק חשיבות מרכזית לשינוי התרבותי, החברתי,
הדמוגרפי והפוליטי שחולל הקולוניאליזם האירופי בהמיספרה המערבית החל מסוף
המאה ה־15.
מעבר לתיקוף היסטורי המונח מתייחס גם למכלול מאפייני החברה
והתרבות של אותן תרבויות אמריקאיות־ילידיות שהתקיימו ללא מגע עם הכובשים
האירופאים שנמשכו והתקיימו לעיתים גם עשרות ומאות שנים לאחר
1492, בהתאם להתפשטות הקולוניאליזם וקצב אכיפת התרבות
האירופית על זו הילידית. מסיבה זו עושים חלק מהחוקרים שימוש חלופי במונח
“התקופה הפרה־קולוניאלית באמריקה”.
מחקרים ארכאולוגיים, בלשניים וגנטיים מצביעים על כך
שתושביה הראשונים של יבשת אמריקה היו ציידים־לקטים נוודים שהגיעו אליה
מאסיה, כנראה דרך גשר היבשה שחיבר בין שתי היבשות עד לפני כ־11,000
שנים במקום בו נמצא היום מצר ברינג. העדויות המוקדמות ביותר לנוכחות אנושית ביבשת, מתוארכות ללפני כ־12,500 שנה, הן נמצאו באתר מונטה ורדה שבצ’ילה, והן משויכות לתרבות
קלוביס97.
מאז אמצע האלף ה־2 לפנה""ס, התפתחו
במרכז אמריקה מספר תרבויות, ובהן האולמקים, טאוטיווקאן, מאיה,
הזפוטקים, המישטקים, הוואסטקים, טרסקאן, הטולטקים והאצטקים. תרבויות
אלה רכשו ידע רב במתמטיקה, אסטרונומיה ורפואה, היו להן לוחות שנה מתקדמים,
הם ידעו לבנות מבנים מרשימים ובהם פירמידות, וכן עשו שימוש (מועט) בגלגלים.
כמה מהערים שהקימו, ובהן טאוטיווקאן, טנוצ’טיטלאן וצ’ולולה היו מהערים
הגדולות ביותר בעולם באותה העת, והתגוררו בהן עשרות ומאות אלפי בני
אדם.
בדרום אמריקה התפתחו מאז האלף ה־3 לפנה""ס תרבויות כגון תרבות ולדיביה (באקוודור של ימינו), נורטה
צ’יקו (בצפון פרו של ימינו), הקניארים (אקוודור), צ’אווין (פרו), מואיסקה
(קולומביה), מוצ’ה (פרו), קצ’ואה (ממנו צמחה אימפריית האינקה), איימארה
(בוליביה) וקמבבה (אמאזוניה). לעמים אלה היו הישגים רבים בחקלאות, ובין
היתר בייתו את התירס, השעועית, המניהוט והכותנה, ואף הם רכשו ידע בתחומי
הרפואה וההנדסה.
מרבית אזורי יבשת אמריקה נשארו מיושבים במתכונת שבטית עד להופעתו של האדם הלבן בסוף המאה ה־15. יוצאים מן
הכלל הזה הם אזורי רמת מקסיקו, חצי האי יוקטן ורמת פרו. באזורים אלו התפתחו
לאורך ההיסטוריה ממלכות ריכוזיות מפותחות ששלטו על אלפים רבים של בני אדם,
גבו מסים, קיימו צבאות, הקימו בניני ציבור גדולים ופיתחו תחומי ידע דוגמת
אסטרונומיה, חקלאות מתוכננת, מתמטיקה, כתב, הנדסה אזרחית, דת מרכזית ומעמד
של נושאי ידע ־ הכוהנים.
על פי הממצאים הארכאולוגיים נראה כי המבנה הממלכתי הראשון קם לפני כ־2,600 שנה באזור החוף של מפרץ מקסיקו.
באזור זה נמצאו פסלי ענק עשויים אבן במשקל של מספר טונות כל אחד וגובה של
מספר מטרים, בדרך כלל היו אלה פסלים של פני בני אדם, כנראה בני המעמד הגבוה
השליטים. מאוחר יותר מתפשטים הממצאים אל תוך רמת מקסיקו, בעלת האקלים הנוח
יותר, ומופיעות שם ערים שיכלו לאכלס עשרות אלפי בני אדם, מבני ציבור, כולל
בצורת פירמידות, ושרידים של מערכות דת, שלטון וארגון מורכבות. באזור זה
התפתחו לאורך השנים הממלכות של האולמקים, הטולטקים והאצטקים.



אמריקה הצפונית

תרבות אדינה – תרבות אדינה התקיימה סביב השנים  1000 ל־200 לפנה""ס. תרבות
אדינה מתייחסת לקבוצה חברתית שהייתה מורכבת כנראה ממספר חברות צפון
אמריקאיות אשר קיימו דינמיקה חברתית ביניהן וחלקו מאפיינים תרבותיים
משותפים כמו מבנה טקסי הקבורה, ושימוש בכלים דומים כמו גרזנים או
מקטרות. בני התרבות התיישבו באזור רחב בו נמצאים כיום חלקים של אוהיו,
אינדיאנה, וירג’יניה המערבית, קנטקי, וייתכן שבמקומות נוספים דוגמת
פנסילבניה. בני התרבות הותירו אחריהם אלפי אתרים ארכיאולוגים בהם ישנן
עדויות לפיתוח חקלאי, קדרות, עבודות אומנות ומסחר נרחב, שסיפק להם
מגוון חומרי גלם, החל מנחושת ועד לצדפות. לתרבות אדינה הייתה השפעה רבה
על תרבויות מאוחרות יותר שהתקיימו באותם האזורים כמו בני ההופוול,
שתרבותם מוזכרת לעיתים כפיתוח של תרבות האדינה.
תרבות דורסט – תרבות דורסט היא תרבות פלאו־אסקימואית  שהתקיימה החל מ־500 לפנה""ס ועד  ל־1000–1500 לספירה,
וקדמה לתרבות האינואיטים בקוטב הצפוני של צפון אמריקה. הם נקראים על שם
קייפ דורסט, שבנונאווט שבקנדה. הממצאים מהתרבות כוללים להבים חד־צדדיים
ייחודיים, מנורות, סבון, וכלי גילוף.
תרבות הופוול – המונח תרבות ההופוול מתייחס לתרבויות  ששגשגו לאורך הנהרות במערב התיכון וצפון־מזרח ארה“ב, משנת 200
לפנה”ס, ועד לשנת 500 לספירה.
לא מדובר במבנה חברתי או תרבותי אחד קבוע, אלא באסופה של תרבויות שונות
אשר נקשרו אלו באלו על ידי רשת משותפת של נתיבי מסחר. בשיאו השתרע נתיב
המסחר שלהם מנהר קריסטל בפלורידה של היום, ועד ימת אונטריו. לאורך נתיב
הסחר התבצעה פעילות מסחר ענפה. תרבות ההופוול התאפיינה באומנות מתקדמת
ומורכבת ביותר בהשוואה לתקופה הפרה־קולומביאנית כולה.
תרבות הוהוקם – תרבות הוהוקם הייתה תרבות חומרית  שמרכזה היה במדינת אריזונה של ימינו סביב התקופה שבין השנים
200־ 1450 בערך. הוהוקם הייתה  אחת מ־4 התרבויות הראשיות בדרום־מערב ארה“ב של
ימינו. בני ההוהוקם הקימו מרכזי מסחר חשובים כדוגמת המרכז בסנייקטאון
(Snaketown) ונחשבים הבנאים של מערכת תעלות
ההשקיה המקורית סביב פניקס, שנבנו מחדש ע”י החלוצים המורמונים בשלהי
המאה ה־19. לפי המסורת המקומית שעברה בעל פה,
ייתכן שהוהוקם היו האבות הקדמונים של שבטי האינדיאנים, הפימה והטוהונו
אודהאם בדרום אריזונה. בסביבות שנת 1000, היו
בני ההוהוקם לתרבות הראשונה שהשתלטה על טכנולוגיית תצריב בעזרת חומצה
(שיטת דפוס שקע לקישוט כלי נשק, צלחות, כוסות, ומגנים).
אירוקווי – האירוקווי, הנקראים גם “שש האומות” או
“אנשי הבית הארוך”, הם קבוצת שבטי אינדיאנים צפון אמריקניים הכוללים
שישה שבטים. ידוע על קיומם של המתיישבים האינדיאנים באזור, החל
משנת 1000 לספירה. שבטים אלה עסקו הן בחקלאות
והן בגידול ורעיית עדרי ביזון אמריקאי. האירוקווי הוא שמם באנגלית.
בשפתם הם מכנים את עצמם הו־דה־נו־סאוני (Haudenosaunee). הקבוצה שוכנת בעיקר בצפון־מזרח ארצות הברית, במדינות ניו
אינגלנד, בניו יורק, בפנסילבניה ובדרום קנדה, בפרובינציות קוויבק ודרום
אונטריו.
תרבות מוגולון – תרבות מוגולון היא תרבות שהתקיימה
בשטחים שכיום שייכים לדרום מזרח אריזונה, ולדרום מערב ניו מקסיקו
מסביבות המאה ה־1 לספירה ועד לסביבות המאה  ה־15 לספירה. בני המוגולון החלו לעסוק יותר  ויותר בחקלאות במשך המאות ה־10 עד המאה  ה־12. בתקופה זו ומעבר לה, כפריהם של בני
המוגולון החלו לגדול בהדרגה במקביל לפיתוח החקלאי, ושיטות בניית בתי
המגורים שלהם השתכללו. בני המוגולון ידועים במיוחד בעבודות הקדרות
המרשימות שלהם.
תרבות המיסיסיפי – תרבות המיסיסיפי שהתקיימה באזורים
נרחבים של צפון אמריקה, מתוארכת על ידי ארכאולוגים לסביבות טווח הזמן
של 700–1600 לספירה.
בשטחי התרבות קמו מספר התיישבויות עירוניות וכפריות, אשר ניהלו ביניהן
קשרי מסחר רופפים. התרבות שגשגה מהחופים הדרומיים של הימות הגדולות,
במערב ניו יורק ופנסילבניה של היום, ועד לדרום־מזרח ארצות הברית של
היום. התרבות החלה להיווצר לאורכו של נהר המיסיסיפי שעל שמו היא
נקראת.
אפאצ’י – אפאצ’י הוא שם קיבוצי למספר תרבויות קשורות
מבין השבטים האינדיאנים המתגוררים באזור דרום־מערב ארצות הברית, בעיקר
באזורי אריזונה, ניו מקסיקו, אוקלהומה ואזורים אחרים בסביבה. השם
“אפאצ’י” הגיע לאנגלית ממקור ספרדי, אך מקורו המדויק אינו ידוע. השם
כנראה בא מן המילה הספרדית לדביבון “Mapache”.
לפי עדויות ארכאולוגיות, נראה כי האפאצ’י הגיעו לצפון אמריקה בסביבות
שנת 1000 לספירה. רובם היו נוודים ולא הקימו
יישובים קבועים כמו קבוצות דרום־מערביות אחרות. באוכלוסייה המסורתית
מדוברות בעיקר שפות אינדיאניות, כגון: צ’יריקואה, חיקרייה, ליפאן,
מסקלרו ואפאצ’ית מערבית.

לבני האפאצ’י מספר דתות, כולל הכנסייה הילידית, נצרות,ושמאניזם מסורתי. כל בני השבט חיו במשפחות מורחבות, שחיו באזור מסוים אך
בנפרד. המשפחה המורחבת הכילה בדרך כלל בעל, אישה, ילדים לא־נשואים וילדות
הנשואות יחד עם בעליהן וילדיהן. משפחה יכלה לעבוד עם משפחה אחרת עמה הייתה
מתחלקת בכסף והייתה שותפה לה. בני שבט האפאצ’י היו ידועים כלוחמים נאמנים
למולדתם.
9. ת’ולה – עם הת’ולה, או הפרוטו־אינואיטים, היו אבותיהם
של כל האינואיטים המודרניים (האינואיטים זה כינוי למספר עמים אסקימוסים
שחיים בחוג הארקטי). תרבותם התפתחה באזור החוף של אלסקה בסביבות
שנת 1000, ותפוצתם התרחבה מזרחה אל תוך שטח  קנדה, והגיעו לגרינלנד במאה ה־13. לאורך תהליך
התפשטותם, שהמשיכה גם דרומה, ההתיישבות שלהם החליפה בהדרגה את זו של
תרבות דורסט אשר היו באותם האזורים לפני הגעת הת’ולה. שלוש המצאות
מזוהות עם התרבות הזו – הקייק, הצלצל ורתימת הכלבים למזחלת.
10. אנסאזי – האנסאזי היו בני שבטים קדמונים שמרכזם
התרבותי היה בעיקר באזור ארבע הפינות שבדרום־מערב ארצות הברית המודרנית
(יוטה, קולורדו, אריזונה וניו מקסיקו). שבט זה הקים יישובי קבע אשר
הטביעו את חותמם בנוף המדברי של האזור, ומבנים ייחודיים אשר היו שונים
משאר מבני הקבע של שבטי האינדיאנים האחרים, ביניהם המבנים הנמצאים
ב“פארק ההיסטורי הלאומי של תרבות צ’אקו”, אשר היו הגדולים ביותר בצפון
אמריקה עד למאה ה־19.
11. בלאקפוט – בלאקפוט (באנגלית: Blackfoot  Confederacy) או ניציטאפי (ᖹᐟᒧᐧᒣᑯ, “האנשים המקוריים”) הוא שם קיבוצי לשלוש אומות ראשונות
בססקצ’ואן, באלברטה ובבריטיש קולומביה שבקנדה, ולשבט אינדיאני במונטנה
שבארצות הברית. הסיקסיקה, הקיינאיי והפיגאן הצפוניים מתגוררים ברובם
בקנדה, והפיגאן הדרומיים מתגוררים בארצות הברית. ישנם ממצאים לקיומה של
תרבות הבלאקפוט החל מסביבות שנת 1400. למרות
שאכלו בעיקר בשר, אכלו בני בלקפוט גם מזונות צמחיים, והשתמשו באופן
נרחב בחומרים מהצומח, מהם הכינו תרופות לבני אדם ולסוסים, ייצרו צבעים
ובשמים, וכן השתמשו בצמחים לייצור של נשק ומבנים. בני בלאקפוט
ניצלו 185 מינים של צמחים לשימושיהם  השונים.
12. נאוואחו – “נאוואחו” (בשפת הנאווחו:
Naabeehó) הוא שמו של עם של ילידי אמריקה אשר התקיימו  בעבר כאומה ריבונית. בניו קוראים לעצמם Diné,
שמשמעו בשפתם “עם”. קבוצה זו לא הופיעה בצורה משמעותית באזור דרום־מערב
ארצות הברית של היום עד תחילת המאה ה־16.
באמצע המאה ה־16, החלו לפתח עם
תרבויות שכנות סחר חליפין של תירס וכותנה ארוגה בעבור מוצרים כגון בשר
ביזון, עורות, וחומרים לכלי אבן. כיום בני נאוואחו הם השבט האינדיאני השני
בגודלו בצפון אמריקה.
13. יוט – “יוּט” (באנגלית: Ute)
הם קבוצה אתנית של אינדיאנים בארה“ב המתגוררים כיום בעיקר במדינות יוטה
וקולורדו, ומשויכים לקבוצות הילידים של האגן הגדול. בני השבט מתגוררים
בשלוש שמורות. מדינת יוטה קרויה על שם קבוצה אתנית זו. לפני שהגיעו
לאזור מתיישבים ממקסיקו, שלטו בני היוט על חלקים משמעותיים של מה שהיום
הוא מזרח יוטה ומערב קולורדו וחלקים של ניו מקסיקו וויומינג. בני היוט
לא היו מעולם קבוצה מאוחדת, וכללו קבוצות נוודים רבות ששמרו על קשרים
קרובים עם הקבוצות השכנות. בין הקבוצות הגדולות היו: “Capote”,
“Moache”, “Moanumts”, “Parianuche”, “Taviwach”, “”Weeminuche ו־ “Yamperika”. כמו כן  “Uintah”, “Uncompahgre” ו־”White River
Utes"". שלא כמו קבוצות שבטיות אחרות באזור זה אין ליוט
מסורת או הוכחות להגירה היסטורית לאזורים שכיום הם קולורדו ויוטה,
ונראה שאבותיהם הקדמונים של בני היוט שלטו באזור זה או באזורים הסמוכים
במשך לפחות אלף שנים. ההגירה החלקית האחרונה של בני היוט בתוך אזור זה
הייתה בשנת 1885, שעה שהשבטים רוכזו  בשמורות.
14. קומאנצ’י – שבט הקומאנצ’י (אנגלית:
Comanche) הוא שבט אינדיאני שהתיישב בצפון אמריקה בשטח
הנקרא קומאנצ’ריה המשתרע על חלקים ממדינת ניו מקסיקו המזרחית, דרום
מזרח קולורדו, דרום מערב קנזס, מערב אוקלהומה, ומרבית מצפון מערב טקסס.
אנשי הקומאנצ’י מוכרים על ידי ממשלת ארה“ב כ־אומת הקומאנצ’י שבסיסה
בעיר לוטון שבמדינת אוקלהומה. לפני שאנשי שבט הקומאנצ’י באו במגע עם
האדם הלבן הם היו לקטים ציידים. הקומאנצ’י היה השבט הדומיננטי באזור
המישורים הגדולים בארה”ב. השם “קומאנצ’י” לקוח מהשם שניתן להם על ידי
שבט היוט, “קימנטצי” שפירושו אויב.
15. גושוט – גושוט (באנגלית: Goshute) הם קבוצה אתנית של אינדיאנים בארה“ב, ענף של שושוני
מערביים. קיימים שני שבטים של גושוט המוכרים ע”י ממשלת ארה""ב. מקור השם
אינו ודאי. השם נגזר משמו של מנהיג ששמו “גושיפ” (Goship) או מהמילה “גוציפופיוצי” (Gutsipupiutsi) שמשמעה בשפת שושוני מערביים “אנשי המדבר”. הגושוט חיו בחלק
השומם ביותר של מה שהוא כיום חלקה המערבי של יוטה וחלקה המזרחי של
נבדה. בזמנים קדומים הם חיו ברמת קיום מינימלית ללא עודף כלכלי שעליו
יכול היה להיבנות מבנה חברתי משוכלל יותר. הם היו מאורגנים בעיקר סביב
משפחות גרעיניות וצדו וליקטו מזון במסגרת קבוצות משפחתיות תוך שיתוף
פעולה לעיתים קרובות עם קבוצות משפחתיות אחרות שהיוו בדרך כלל כפר.
במאות ה־18 וה־19 פשטו
סוחרי עבדים מבני הנאוואחו והיוט על הגושוט. שלא כמו שכניהם השיגו
הגושוט סוסים רק בשלהי המאה ה־19.
16. בני אלגונקין – בני אלגונקין הוא שם כולל לקבוצה של
למעלה ממאה שבטים שחיו בקנדה שדיברו בשפות דומות וחלקו מאפייני תרבות
מסוימים. בני שבטים אלו התיישבו בהדרגה מצפון לנהר סנט לורנס והאגמים
הגדולים, במהלך המאות ה־13 וה־16. המבנה החברתי של בני אלגונקין היה מפותח, וכלל מושגים
דתיים וטקסיים מורכבים ומתוחכמים. כך למשל, היה לבני אלגונקין ארגון
פולחני סודי למחצה, שעסק ברפואה רוחנית. עד היום, מקורם של הרבה שמות
גאוגרפיים בארה”ב ובקנדה הוא בשפתם של בני אלגונקין.



אמריקה הדרומית־ אזור פרו

צ’אווין – צ’אווין הייתה תרבות, שהתקיימה לחופי
האוקיינוס השקט ומורדותיו המערביים של רכס הרי האנדים, בשטח הנמצא כיום
במדינת פרו המודרנית. בני הצ’אווין, שהתקיימו בין השנים 1000
ל־300 לפנה""ס לערך, הניחו את
היסודות התרבותיים למרבית התרבויות המאוחרות בהרי האנדים. העיר צ’אווין
דה ואנטאר (Chavín de Huantar) הוקמה במרכז  הרכס המרכזי שבהרי האנדים כמרכז דתי־פולחני וחיו בה כ־3,000
איש. בני הצ’אווין התפרנסו מקדרות, אריגה ואף בניית
כלים ועבודות ממתכות שונות. תחום המטלורגיה התפתח מאוד בתקופתם. בני
הצ’אווין לא האמינו בכלי נשק, אך הודות לדתם המיוחדת והשפעתם התרבותית
הרבה על העמים שסביב, לא סבלו מיריבות כלשהי בינם לבין מי מהעמים
השכנים.
פראקאס – תרבות פראקאס, שגשגה לאורך חופי האוקיינוס  השקט של הרי אנדים המרכזיים, באזור שכיום נמצאת בו פרו, בסביבות
600־150 לפנה""ס.
תרבות נסקה – תרבות נסקה פרחה משנת 100 לפני הספירה ועד שנת 750 לספירה, ליד
החוף הדרומי והצחיח של פרו של היום. תרבות נסקה פיתחו מגוון של
אומנויות וטכנולוגיות כמו קרמיקה, טקסטיל, מערכות מרשימות של אמות מים
תת־קרקעיות וגיאוגליפים ־ שהידועים בהם הם קווי נסקה ־ סדרה של צורות
ענק גאומטריות או בדמות חיות, אשר הדרך היחידה לראות ציורים אלו במלואם
היא מהאוויר. מטרת ציורים אלו אינה ברורה כלל, אך אחת ההשערות
הפופולריות מציעה שכוונה בני הנסקה הייתה שמי שיראה את הציורים הללו
יהיו האלים עצמם.
תרבות המוצ’ה – תרבות המוצ’ה שגשגה בצפון פרו בסביבות  השנים 100–700 לספירה.
חוקרים רבים טוענים שהמוצ’ה לא היו מאורגנים פוליטית כאימפריה או
כמדינה, אלא התנהלו כקבוצה של שלטונות אוטונומיים מבחינה פוליטית, אשר
חולקים סממני תרבות משותפת, כמו איקונוגרפיה עשירה, מערכות השקיה
מורכבות, וארכיטקטורה מונומנטלית ששרדה עד היום.
העיר טיוואנאקו – טיוואנאקו הוא אתר ארכאולוגי חשוב
במערב בוליביה, שבדרום אמריקה. העיר שימשה במהלך מרבית האלף הראשון
לספירה, בתור בירתה של מעצמה אזורית בלתי ידועה שקדמה לאינקה. תושבי
האזור הקדומים התפרנסו מחקלאות, והמקום התרחב לעיר גדולה בין המאה
ה־3 והמאה ה־5 בזכות
היכולת לעבד נחושת. החברה בעיר הייתה למעמדית, הופיע מעמד של בעלי
מלאכה, והתושבים החלו לבנות מערכות השקיה ולעסוק בחקלאות שלחין.
טיוואנאקו ננטשה בערך בשנת 1100. הסיבה לנטישה
אינה ידועה, אך רוב החוקרים סבורים כי גרמו לכך שנות בצורת
אחדות.
תרבות וארי – תרבות וארי היא תרבות חשובה שהתקיימה בין  השנים 500–900 לספירה,
וכנראה התרבות העירונית הראשונה באזור פרו של היום. בשיאה חלשה
האימפריה של תרבות זו על רוב אזורי החוף והאזורים ההרריים של
פרו.
תרבות סיקאן – תרבות סיקאן אכלסה את החוף הצפוני של  אזור פרו בסביבות השנים 750–1375. תרבות זו ירשה את אזורם של תרבות המוצ’ה, וחולקת סממנים
תרבותיים שונים עם תרבות המוצ’ה, וישנה מחלוקת בין ארכאולוגים
ואנתרופולוגים בשאלה האם השתיים הן תרבויות נפרדות, או שסיקאן היא
תרבות ההמשך של המוצ’ה. החברה הסיקאנית הייתה היררכית. נראה שהחברה
הייתה תאוקרטית, ושמעמד האליטה שלט באופן מכריע במשאבי כוח האדם של
החברה, אשר נוצלו, בין השאר, לבניית מבנים מונומנטלים עבור טקסים דתיים
ועבור אנשי האליטה. התקדמות ביכולת הייצור של המזון, בזכות טכניקות
חקלאות שונות, איפשרו את היווצרותו של מעמדות בעלי מלאכה ופועלים אשר
עמדו לרשותם של בני האליטות. התרבות נכבשה במאה ה־14 על ידי ממלכת צ’ימור.
צ’ימור – ממלכת צ’ימור צברה חשיבות ועוצמה באזור פרו
בהדרגה. עם דעיכתה של תרבות המוצ’ה בימי הביניים המוקדמים, נבנו בהדרגה
שתי ישויות פוליטיות חדשות, והן תרבות סיקאן שבצפון, ותרבות צ’ימור
שבדרום. בערך בשנת 850 נבנתה העיר צ’אן צ’אן  שתהפוך בהמשך לבירת ממלכת צ’ימור. בשיאה השתרעה העיר על פני 20
קמ""ר, ועל פי ההערכות התגוררו בה כ־30 אלף תושבים, והיא נחשבת לעיר הטרום־קולומביאנית הגדולה ביותר
בדרום אמריקה. בסביבות שנת 1100 משתלטת צ’ימור  על שטחה של תרבות הוארי הדועכת ובמאה ה־14 גם  על שטחה של תרבות סיקאן. בשיאה השתרעה הממלכה לאורך כ־1000
קילומטרים של קו החוף של האוקיינוס השקט, והייתה הישות
הפוליטית הגדולה ביותר של האזור בימי הביניים המאוחרים. עם התפשטות
אימפריית האינקה, נכבשה צ’ימור ורבים מבני התרבות עבדו כדי לספק מותרות
לבני האינקה.
איימרה – תרבות איימרה התפתחה באזור בו החקלאות קשה,
ובבסיס התרבות כלכלה של רעיית עדרי למה ואלפקה בכרי דשא גס, לצד דיג
וגידולים בסיסיים של תפוחי אדמה, תירס, קינואה ועוד. בני איימרה התנהלו
מבחינה פוליטית במתכונת של מספר מדינות שונות לעמים שונים שהשתייכו
לתרבות זו, כשהמשמעותיות שבהן הן קולה ולופאקה. בשיאה שלטה התרבות על
שטחים נרחבים בתפר שבין פרו, בוליביה, צ’ילה וארגנטינה, מסביבות
שנת 1200. בסביבות שנת 1430 החלו בני האינקה בניסיונות השתלטות על שטחיהם של האיימרה, עד
אשר בסביבות שנת 1500 הצליחה אימפריית האינקה
לכבוש את שטחיהם. תחת שלטון האינקה, ביצעו בני האיימרה ניסיונות מרד
שונים כנגד האינקה.
אינקה – אינקה (בקצ’ואה: Tawantinsuyu, מילולית: “ארבעת האזורים”; בשפות אירופיות: Inca
או Inka) הוא עם ששכן באמריקה
הדרומית והשם שנתנו הספרדים לאימפריה שלו. במקורו היה השם תואר אצולה
של קיסר ששלט בפרו שבאמריקה הדרומית בין המאה ה־12 למאה ה־16, ושימש ככינויו של המלך
בלבד, כמו התואר “פרעה” במצרים. הספרדים הרחיבו את משמעות הכינוי
והחילו אותו על כל שכבת האצולה, ובימינו הוא משמש ככינוי לעם
ולאימפריה.

בירתה של אימפריית האינקה הייתה העיר קוסקו (Cuzco בספרדית, Qosqo בקצ’ואה), הנמצאת
כיום בשטחה של פרו. בני האינקה התיישבו באזור קוסקו שבפרו בסביבות
שנת 1200, ובמשך כ־200 שנים היו עסוקים בסכסוכים מקומיים עם עמים נוספים שגרו באותו האזור. בשנת
1438 עלה לשלטון אינקה פאצ’אקוטי, שהחל במסע כיבושים, ושבנו טופה אינקה המשיך לאחר מותו. בתוך פחות מ־60 שנה הושלם מסע הכיבושים של תרבות האיימרה הסמוכה, ממלכת צ’ימור
מצפון ושטחים רבים נוספים. לתקופה קצרה בהיסטוריה שלטה אימפריית האינקה על
שטח גדול באמריקה הדרומית, שכלל חלקים מהמדינות המודרניות פרו, בוליביה,
אקוודור, צ’ילה וארגנטינה. באימפריה זו חיו כ־6 מיליון איש בני עמים שונים, שדיברו ביותר מ־700 שפות. האימפריה התקיימה משנת 1200 עד כיבושה על ידי הספרדים בשנת 1532. שנה לאחר מכן הוצא להורג קיסר האינקה האחרון בידי הקונקיסטאדורים הספרדים.



אמריקה הדרומית־ אזורים נוספים
מעבר לאזור פרו ולכמה אזורים סמוכים, במרבית החלקים
הנוספים של אמריקה הדרומית התקיימו תרבויות אשר לא יצרו חברות פוליטיות
מורכבות כמו באזור פרו. על פי ממצאים שונים בערך משנת 500 החלה תקופת ההתעצבות של שתי תרבויות ארוכות ימים: הגוארני ־ אשר
חיו באזור פרגוואי בעשרות שבטים נפרדים, בכפרים קטנים כציידים־לקטים נוודים
למחצה, בעלי חקלאות, והטופי ־ שהיו קבוצת השבטים הגדולה ביותר בברזיל,
וכללה בימי השיא שלה כ־250 שבטים, והתמחו בחקלאות חיתוך ושריפה.



בסביבות שנת 800 שגשגו תרבויות
נוספות וביניהן: התרבות המרז’וארית שחיו במרז’ו שבצפון ברזיל ונודעת בסגנון
הקדרות העשיר שלה; באזור קולומביה החלה תקופתה של תרבות מואיסקה, שהספרדים
החשיבו אותן בתור אחת מארבע הציווילזיציות העיקריות של אמריקה, בזכות
עבודות הזהב שלהן דוגמת רפסודת מואיסקה; ממלכת טאירוֹנָה שהתפתחה אף היא
בקולומביה, אשר בני תרבותה בנו את “העיר האבודה” בתחילת המילניום השני,
העיר הגדולה בהיסטוריה העתיקה של קולומביה ואחת הגדולות שבערים העתיקות
בדרום אמריקה.
בסביבות שנת 900 החלה צמיחתם של
כמה מהתרבויות הקרביות הגדולות של התקופה הפרה־קולומביאנית, קאריבּ
ואראוואק, אשר מעבר לאיים הקריביים ניהלו חיי יבשה באזור ונצואלה, סורינאם
וצפון ברזיל של היום. בני האראוואק נודעים כמפותחים יחסית, אולם בני הקאריב
נודעו כקניבלים שהרגו ואכלו את בני השבט המקביל ולקחו את נשותיהם.
עדויות שונות מצביעות על סביבות שנת 1300 כתחילת גיבושן של כמה מהתרבויות ששלטו בחלקים הדרומיים של
ארגנטינה וצ’ילה, ביניהן תרבות המפוצ’ה, בני הפאואנצ’ה ובני הטוולצ’ה.
בסביבות שנת 1400 מצטרפות אל מפת הממצאים כמה
תרבויות נוספות, ביניהן תרבות הויצ’י שחיים בתפר שבין ארגנטינה
לבוליביה.



מרבית התרבויות האלו שרדו וחיו באופן חופשי עד הגעתם של הספרדים והפורטוגזים.



אמריקה המרכזית

האולמקים – האולמקים היו אומה קדומה שהתקיימה במרכז  אמריקה בתקופה הטרום קולומביאנית, מסביבות 1500 לפנה“ס עד לשנת 400 לפנה”ס. השפעתם
התרבותית הייתה נרחבת יותר, ויצירות אמנות של האולמקים נמצאו אפילו באל
סלוודור. האולמקים הם אלה שהמציאו את הטלאצ’טלי, משחקי הכדור הקדומים
באמריקה המרכזית, הנפוצים בתרבויות שונות של האזור, ושימשו למטרות
בידור ודת. בשפתם של האצטקים פירוש השם אולמקים הוא “אנשי הגומי”.
תרבויות אמריקאיות קדומות, מהתרבות האולמקית ועד לתרבות האצטקית, סחטו
שרף גומי מעץ בשם Castilla elastica שהוא עץ
המפיק גומי המצוי באזור. האולמקים בנו ערים ומקדשי קבע במספר אזורים.
האמנות האולמקית מראה שאלילים כמו “הנחש בעל הנוצות” ו“רוח הגשם” כבר
היו קיימים במקדש האלים של אמריקה הקדומה בימי האולמקים. הדת של
האולמקים פיתחה את כל המוטיבים העיקריים שנמצאו בתרבויות־הבת שלהם:
עיסוק רב במתמטיקה ולוחות שנה, והתמקדות רוחנית במוות על ידי הקרבת
קורבנות אדם. אחרוני האולמקים כבר החלו להשתמש בספרה אפס, מספר מאות
לפני המתמטיקאי והאסטרונום שנחשב החשוב ביותר בעת העתיקה תלמי
(כנראה במאה הרביעית שלפני הספירה). צורות האמנות של האולמקים
מאופיינות בפיסול מונומנטלי ובתגליפים קטנים ומרהיבים. ישנן גם יצירות
אמנות אולמקיות שמחקות את הטבע, ומציגות תיאור מדיוק של אנטומיית גוף
האדם. פירמידות שבנו האולמקים מתוארכות למאה ה־8 לפנה""ס. הפירמידה הגדולה של לה־ונטה הייתה הגדולה ביותר
במרכז אמריקה בתקופה זו. עד היום, אחרי 2,500 שנים של שחיקה, היא מתנשאת לגובה של 34 מטרים מעל לקרקע. האמנות האולמקית הידועה ביותר הם הפסלים
הענקיים שלהם בצורות ראשים שחובשים קסדות. נראה שהפסלים הללו הם
דיוקנים של שחקני כדור מפורסמים או מלכים שלובשים את בגדי המשחק. טווח
גודלם של הראשים משתנה מאלו שגובהם 3.4 מטר ועד  ל־1.47 מטר. הפסל הגדול ביותר שוקל 40
טונות. הראשים האלו גולפו מגושים בודדים או מאבנים  גדולות שהן התוצר של התפרצות געשית.
תרבות זפוטק – תרבות זפוטק הייתה תרבות שפרחה באזור
עמק אואחאקה שבאזור מקסיקו של היום. עדויות ארכאולוגיות מראות כי
התרבות הייתה נוכחת באזור זה לפחות לפני 2,400 שנה. בני תרבות הזפוטק בנו בתקופה זו כמה יישובים, ביניהם
העיר סן חוזה מוגוטה, שהייתה היישוב הגדול ביותר שנמצא וכנראה גם החשוב
ביותר, בשלבים מסוימים של התקופה הפרה־קלאסית. מהתקופה הקלאסית נשמרו
עדויות רבות המעידות על התפתחות מרשימה בתחומים כמו עיור, דת, אדריכלות
של מקדשים, חקלאות, דרכי מסחר, לוח שנה וכתב.
טֵאוֹטִיװַאקַאן – הייתה העיר הגדולה ביותר שהתקיימה
ביבשת אמריקה טרם עידן הקולוניאליזם. בשל מרכזיותה ומורכבותה, נהוג
לכנות בשם טאוטיהואקן אף את הציוויליזציה והמבנים התרבותיים המתייחסים
לעיר. התרבות והאדריכלות בעיר הושפעו מאולמק, שנחשבת לציוויליזציית האם
באמריקה התיכונה. המבנים הראשונים בעיר הוקמו בשנת 200 לפנה“ס, והפירמידה הגדולה ביותר בה, המכונה פירמידת השמש,
הושלמה בשנת 100 לספירה. העיר הגיעה לשיא  עוצמתה בין השנים 150 ו־450 לספירה, כששימשה כמרכזה של תרבות מפותחת, אשר השפעתה התפשטה
לאזורים נרחבים באמריקה התיכונה. בשיאה השתרעה העיר על פני 30
קמ”ר, והתגוררו בה כ־150,000,  ואולי אף כ־250,000 איש. ברבעים שונים בעיר
התגוררו אנשים מכל רחבי האזור שהושפע מתרבות טאוטיהואקן. לעיר לא היו
ביצורים ומתקנים צבאיים. השפעות טאוטיהואקניות הורגשו במרכזי המאיה
אפילו שנים רבות לאחר שקיעת העיר. העיר הייתה מרכז תעשייה, ביתם של
כדרים רבים, יהלומנים ואומנים, ונודעה במוצרי האומנות העשוים בזלת
שחורה. במאה ה־6 שקעה העיר בהדרגה.
תרבות המאיה – מאיה הייתה ציוויליזציה של קבוצות
אתניות של ילידים בני יבשת אמריקה הקרובות זו לזו בלשונן ובתרבותן,
שישבו במשך למעלה מ־3,000 שנה באזורים נרחבים  במרכז אמריקה. בני המאיה התפרשו בעבר על פני שטח של כ־400,000
קילומטרים רבועים בגבולות מקסיקו, אל סלוודור, בליז,
הונדורס וגואטמלה של ימינו, ויצרו את אחת התרבויות המפותחות ביותר
באמריקה בתקופה הטרום קולומביאנית, שקדמה לבואם של האירופאים במאה
ה־16. תרבות המאיה הגיעה לשיאה בתקופה שבין  המאה ה־3 והמאה ה־9 לספירה, אז הגיעה אוכלוסייתה לכ־14,000,000 נפשות. בני המאיה התגוררו במספר רב של ממלכות קטנות, שלכל
אחת מהן עיר מרכזית, שהיוותה את מרכז הממשל והפולחן. אחת הערים המוכרות
שהותירו אחריהם בני המאיה הייתה צ’יצ’ן איצה. תרומה גדולה להתפתחות
האימפריה הייתה הידע שנצבר בתחום ניצול מקורות המים לצורכי חקלאות
ולגידול מבחר רב של צמחים ־ כשהבולט בהם הוא התירס, וכן המאמץ לבניית
מערכת מסחר ענפה ודרכים יבשתיות בין מרכזי יישוב מרוחקים. קצב הבנייה
וההתפשטות של המאיה הואט ואף נעצר במאה ה־9,
והממלכות הגיעו לקיצן זמן לא רב לאחר מכן ־ במהלך המאה
ה־10. ההשערה המקובלת בימינו היא שהתמוטטה של
התרבות נבעה מרצף של שנות בצורת שגרמה להתקוממות של התושבים כנגד מעמד
הכוהנים, ולאחר שנפל המעמד השליט ובעל הידע, לא הצליחו בני המאיה
להמשיך ולכונן תרבות משוכללת.
תרבות טולטק – לקראת סוף התקופת הקלאסית, בין המאות  ה־6 ל־8 לספירה, החלו
התרבויות המסו־אמריקאיות לדעוך מסיבות לא ברורות. במקומן עלתה בהדרגה
תרבות טולטק אשר שלטה באזור נרחב במרכז מקסיקו, שמרכזו בעיר טולה,
בתחילת התקופה הפוסט־קלאסית (900–1168). הטולטק ייסדו תרבות כה  משגשגת, שכאשר פלשו האצטקים לאזור במאה ה־15,
הם ראו בטולטקים עם בעל חכמה, ואפילו ראו בהם את האבות הרוחניים שלהם.
מסיבה זו, דאגו האצטקים לתעד את ההיסטוריה והתרבות הטולטקית. תיעוד זה,
אשר שופע גם בנראטיבים פוליטיים ומיתולוגיים, היו קרקע פורייה למחלוקות
בין חוקרים בניסיון לקבוע איפה עובר הגבול בין מציאות היסטורית לתיאור
דמיוני בתרבותם של הטולטקים.
המישטקים – המישטקים היו אחת התרבויות החשובות של מרכז
אמריקה בתקופה הפוסט־קלאסית, והם הותירו אחריהם מבנים רבים ומרשימים,
ביניהם הבירה העתיקה טילנטונגו, וכן, צמיחת בנייה מרשימה בעיר העתיקה
מונטה אלבן, שהייתה שייכת בתקופות קדומות לבני הזפוטק, עד שהמישטקים
השתלטו על חלקים משטחם במאה ה־13.
פורפצ’ה – בני הפורפצ’ה, שהקימו בתחילת המאה  ה־14 את מדינת טרסקן, הפכו לאחד הכוחות
המשמעותיים באמריקה המרכזית של התקופה הפוסט־קלאסית. המדינה נוסדה
כשותפות בין ישויות שבטיות שונות, שבהדרגה התאחדו והפכו לבעלי גרעין
שליטה ריכוזי ראשי. היריבים הקבועים של טרסקן היו האצטקים, והם חסמו את
ההתפשטות של האימפריה האצטקית לצפון־מערב. הם תחזקו באופן קבוע את
הגבול עם האצטקים, וייתכן שהיו למעשה המדינה הטריטוריאלית הראשונה של
מרכז אמריקה. מדינת טרסקן שמרה על עליונות צבאית על האימפריה האצטקית
בזכות תפעול של צבא סדיר של 10,000 לוחמים, וכן
בזכות שימוש מתקדם, ביחס לסביבה, במתכות ליצירת כלי נשק איכותיים יותר.
במקרים מסוימים אפילו כבשו בני הפורפצ’ה שטחים מהאימפריה האצטקית.
שימוש ייחודי במתכות איפיין את בני הפורפצ’ה גם בהכנת כלים ותכשיטים,
ונוצר, ככל הנראה, בעקבות הבידוד היחסי שלהם מהסביבה. מדינת טרסקן
איבדה את עצמאותה לספרדים בשנת 1530. לפני
הכיבוש הספרדי, הייתה טרסקן המדינה השנייה בגודלה באמריקה המרכזית.
האצטקים הוא כינוי לאנשי הברית המשולשת אשר שלטה במאה ה־15 וראשית המאה ה־16 בעמק
מקסיקו. הקבוצה האתנית הדומיננטית מבין השלוש היו בני המשיקה, תושבי העיר
טנוצ’טיטלאן.

החברה האצטקית הייתה מחולקת לשני מעמדות עיקריים: במעמד הנמוך היו ה־macehualli (העם), הם אלה שעסקו
בחקלאות ובמלאכה, שרתו בצבא ושילמו מסים. רוב האצטקים עסקו בחקלאות מפותחת
שעשתה שימוש במערכות השקיה נרחבות.
המעמד השליט העליון, ה־pilli (האצולה), היו בדרגות הגבוהות של המנהל הציבורי ומילאו את תפקידי
הכהונה. בנוסף, היו ה־tlacotin, שהיו שבויי מלחמה ועבדים, והם אלה שהוקרבו לאלים.
אף על פי שלאצטקים לא היה כתב במשמעותו הרגילה, הייתה להם
מערכת כתובה של שפת ציורים בו לכל אחד מהסימנים הייתה משמעות פשוטה ומשמעות
עמוקה יותר ־ רעיון, מושג וכדומה. זמן קצר לפני שנכבשו בידי הספרדים אף
החלו לפתח צורת כתיבה פונטית. רישומיהם, בייחוד קודקס החוקים, תועדו
בקודקסים עשויים עור ועל קירות מקדשיהם. הם גם תיארכו את התיעוד בלוח שנה
מדויק למדי. לאצטקים היה משחק כדור פולחני בשם טלאצ’טלי, שהינו בעל דמיון
מסוים למשחק הכדורסל המודרני. הטלאצ’טלי שוחק לרוב נגד שבויים, לפני העלתם
כקורבן אדם. פולחן הקרבת שבויים התבסס על רעיון דתי ולפיו השמש מאבדת דם
בכל זריחה במאבקיה להיחלץ מדרקון התהומות (זהו פשר הצבע האדמדם בשמים). כדי
שלא תיעלם, יש צורך להחזיר לה דם זה, שיבוא מעורקיהם של הנזבחים.
מלחמות מיוחדות, “מלחמות הפרחים”, נוהלו אך ורק במטרה
להשיג שבויים לצורכי הקרבה. ההקרבה הייתה כרוכה בקניבליזם, שכן הלב הוצא
מהקורבנות ונאכל על ידי הכהן. לפי אחד ההסברים, פיצה בשר האדם על המחסור
בחלבונים בדיאטה האצטקית. מדי שנה היה נבחר אדם לגלם את דמות האל, והכוהנים
היו משרתים אותו בנאמנות. בסוף השנה גם הוא היה מופשט ומוקרב בפירמידות ואל
חדש היה נבחר. על אף הנהגת הפולחן האכזרי, שגשגה הממלכה האצטקית. מערכות של
חינוך, גביית מסים, מסחר ומשפט התנהלו היטב. נקבעה מועצת זקנים שבחרה מלך
חדש מקרב האצולה, כשהדבר נדרש. המלוכה לא תמיד הועברה בירושה.
העידן האצטקי לא ארך זמן רב. הוא בא לקיצו בדרך פתאומית, פחות ממאה שנה אחרי התגבשות שלטונם. ב־1520 שלט בממלכה מוקטסומה השני98.
באותן שנים, כך סיפרו המסורות האצטקיות, הופיעו אותות
מאותות שונים מבשרי פורענות. בשמים נראו מראות מוזרים, וקול יללה מסתורי
נשמע בלילות. מחזות אלו הביאו את המלך אל סיפה של התמוטטות עצבים, הוא שקע
במלנכוליה, וטבח בקוסמים שלא ידעו לפתור את חלומותיו. כשהחלו להופיע
דיווחים ראשונים על זרים, שבאו מהים, מוקטסומה, שהיה איש דתי מאוד, סבר
שהאל קצלקואטל (“נחש מכונף”), אחד מהאלים הבוראים, חוזר ובא לרשת אותו
על כיסא מלכותו. הוא הורה לקדם את פני הזרים במתנות, במחשבה שהם פמליית
האל.
הספרדים, שהונהגו בידי הקונקיסטאדור99 הרנאן קורטס, לא היו רבים, ולא מנו יותר מכמה מאות הרפתקנים
תאבי בצע. קורטס הורה להרשים את הילידים באמצעות ירי תותחים, ופעולה זו אכן
נחלה הצלחה. המחווה הנגדית שניסו להושיט אצטקים, הקרבת קורבנות אדם למען
הזרים, רק עוררה בספרדים סלידה ושאט נפש. הכמרים שליוו את קורטס ראו בפולחן
הוכחה להיותה של הממלכה האינדיאנית מעוז השטן.
באותו זמן היו שבטים האינדיאניים שסברו שנוצרה הזדמנות
נאותה להיפרע מאדוני הארץ האכזריים. גם בעלות ברית מסורתיות של הממלכה
האצטקית הפנו לה עורף. מוקטסומה החליט לפתוח את השערים לקורטס, לערוך טקס
חגיגי לכבוד חזרתו של קצ’לקואטל כביכול, ולתת בידו את מוסרות השלטון. קורטס
אסר את המלך ובזז את אוצרות הממלכה. הוא עזב את העיר, והפקיד את השלטון
בידי פדרו דה אלווראדו, סגנו האכזר ממנו. פדרו הוזמן בידי מוקטסומה לטקס
חגיגי לכבוד האל הויצ’ילופושלי. פדרו ואנשיו ראו באירוע הזדמנות לבער את
האלילות בדרך האלימה ביותר והפכו אותו לטבח המוני. על אף שמנהיגם עדיין קרא
להם להימנע ממלחמה, מרדו בו האצטקים, התנקשו בחייו ופתחו במערכה כנגד
הפולשים הזרים. בראש האצטקים הועמד מלך צעיר ואמיץ, קואוטמוק. חזרתו של
קורטס אל העיר לא הועילה, והצבא הספרדי נסוג, תוך שהוא סופג אבדות רבות.
קורטס המובס אסף כוחות ויצא שוב למערכה.
מחלת האבעבועות שהביאו האירופאים הפילה חללים רבים
והאצטקים נחלשו עוד יותר. למרות זאת, הצליחו לנצח שנית במלחמה שניהלו עם
צבאו של קורטס.
הקונקיסטאדורים הספרדים נקטו בטקטיקה חדשה: הם צרו על
טנוצ’טיטלאן, וחזו באנשיה הגוועים ברעב איטם. באין ברירה, ואחרי שגם כלי
הנשק הפולחניים הסודיים ביותר לא הועילו, נכנעו האצטקים. קואוטמוק עונה
בסיר שמן רותח, כדי שיגלה היכן מוחבאים אוצרות הממלכה ובסופו של דבר נתלה.
הנשים נאנסו והגברים נשבו לעבדות.
זמן קצר לאחר שהושלם הניצחון, הגיעו הכמרים הפרנציסקנים,
להביא את בשורת הנצרות וניהלו עם חכמי האינדיאנים ויכוחים פומביים, כדוגמת
אלה שהתנהלו באירופה עם היהודים. ההמרה לנצרות לא הייתה דרמטית מאוד מבחינת
האצטקים, שכן הם היו רגילים לצרף אלים רבים לפולחנם. מנגד, הם לא נטשו את
המוטיבים האלילים הישנים. עד עצם היום הזה מתקיימים בכפרים במקסיקו פולחנים
מעורבים ־ נוצריים ואליליים.
על חורבות טנוצ’טיטלאן הוקמה מקסיקו סיטי. צעירים
אינדיאנים שועבדו במכרות ובמטעי הסוכר, ומתו בהמוניהם מעבודה קשה וממחלות
כשרק חלקם של אלה ששיתפו פעולה עם הספרדים מלכתחילה שפר. קרקעות ענק נגזלו
וחולקו בין הכובשים. בקרב הספרדים היו מעט מאוד נשים, ולכן רבים מהם לקחו
נשים מבנות המקום, וכך נוצרה קבוצה חברתית־תרבותית חדשה, “המסטיסים”, שהפכה
לימים למרכיב אתני מרכזי ברבות ממדינות אמריקה הלטינית.
התרבויות הללו התפתחו במהלך השנים והפכו לאוכלוסיות גדולות
וצפופות. החקלאות התפתחה גם היא החל מאמצע האלף השלישי לפנה""ס, כאשר היא
מתבססת על ביותם של החמנית, דלעת וצמחים ממשפחת הסלקיים. בסופו של דבר
אומצו התירס והקטניות, שמקורם בדרום יבשת אמריקה הצפונית, כגידולים לתקופת
הקיץ הקצרה במזרח אמריקה הצפונית.
המגע האירופאי הראשון עם אמריקה הצפונית היה בשנת 1000. הוויקינג לייוו אייריקסון (970־ 1020) הקים נקודת התיישבות שנקראה
וינלאנד באזור ניופאונדלנד של ימינו, אולם זו ננטשה לאחר זמן קצר ולא
השפיעה על העמים הילידים באזור. רק 500 שנים לאחר מכן יגיעו אירופאים נוספים ליבשת.



אמריקה הקולוניאלית



לאחר תקופה בה תרו מספר משלחות אירופאיות את חופי אמריקה
הצפונית הקימו מספר מדינות, כגון הולנד, ספרד, אנגליה, צרפת ושוודיה,
נקודות יישוב באזור. קולומבוס היה האירופאי הראשון שהגיע לאזור
ב־1492 ואחריו הגיעו קונקיסטדורים ספרדים ואירופאים אחרים. במהלך המאה ה־16 הביאו האירופאים לאזור סוסים, בקר וחזירים.



משלחות המחקר והיישובים הספרדיים
ככל הנראה היה חואן פונסה דה לאון, שהגיע לחוף עשיר,
לו קרא פלורידה (“פרחונית”, כי המשלחת הגיעה עליה באביב)
ב־1513, לאירופאי הראשון שהגיע לחלק היבשתי של
ארצות הברית של היום. מסעו של פונסה דה לאון הוא הראשון המתועד בוודאות.
קיימות השערות על הגעת אירופאים אחרים לחופי אמריקה הצפונית קודם לכן, כגון
זו בדבר ג’ון קבוט שנטען שהגיע לאזור כבר ב־1497 (ג’ון קבוט היה נווט וחוקר ונציאני בשירות מלך אנגליה).



ב־1540 הוביל החוקר ארננדו דה סוטו
משלחת מחקר גדולה, שהיוותה את המסע האירופי הראשון לשטחים אלו שמהווים כיום
את ארה""ב. ארננדו היה האירופי הראשון שגילה את נהר המיסיסיפי.
לאחר המסע הראשון ל“עולם החדש”, הספרדים החלו שלחו מספר
מתיישבים, והקימו את היישובים האירופאים הקבועים הראשונים בחלק היבשתי של
ארצות הברית. ההתיישבות הראשונה הייתה בסיינט אוגוסטין, פלורידה
ב־1565, ולאחריה הספרדים התיישבו בסנטה פה, ניו
מקסיקו, סן אנטוניו, טוסון, סן דייגו, לוס אנג’לס וסן פרנסיסקו. רוב
היישובים הספרדיים הוקמו לאורך החוף הקליפורני של נהר סנטה פה בניו
מקסיקו.
הוקמה מלכות המשנה “ספרד החדשה” (בספרדית: Nueva
España) שהשתרעה על השטחים הקולוניאליים הספרדיים בצפון
ובמרכז יבשת אמריקה, המהווים כיום פחות או יותר, את מרכז ומערב ארצות הברית
(כולל פלורידה), מקסיקו, מדינות מרכז אמריקה, איי הקריבים שהיו תחת שליטה
ספרדית וכן את הנחלות הספרדיות באוקיינוס השקט ובהן הפיליפינים, איי
מריאנה, איי קרולינה (islas Carolinas), פורמוסה הספרדית, סבה (Sabah), ואיי מאלוקו. בירת המלכות
הייתה מקסיקו סיטי, שהייתה למרכז האימפריה הספרדית ביבשת אמריקה. “ספרד
החדשה” איבדה חלקים מן הטריטוריה שלה למעצמות אירופיות אחרות ולמדינות
חדשות שהשתחררו מאחיזתה והכריזו על עצמאותן, אך גרעינה המרכזי נשמר עד
למלחמת העצמאות של מקסיקו בשנת 1821, אז הוכרז
האזור כאימפריה של מקסיקו, ולאחר מכן הפך האזור למקסיקו המודרנית ולאמריקה
המרכזית.



הקולוניזציה הצרפתית (1652־ 1803)
פורט קרוליין הייתה המושבה הצרפתית הראשונה באזור. היא הוקמה באזור ג’קסונוויל, פלורידה ב־1564, ושרדה במשך שנה אחת בלבד עד שנחרבה ע""י הספרדים.



צרפת החדשה (בצרפתית: Nouvelle־France) היה השם שניתן על ידי הצרפתים
לטריטוריה רחבת ידיים שנשלטה על ידי צרפת בצפון אמריקה בשנים שלאחר גילוי
הנהר סנט לורנס על ידי ז’אק קרטייה ב־1534 ותחילת ההתיישבות הצרפתית באזור ב־1604, ועד לוויתור של צרפת על השטח לטובת ספרד ובריטניה ב־1763 במסגרת
חוזה פריז, שנחתם בעקבות מלחמת שבע השנים ולאור תוצאות מלחמת הצרפתים
והאינדיאנים. צרפת החדשה היא הבסיס לחבל קוויבק שבקנדה של ימינו. בשיא
פריחתו ב־1712 (לפני הסכם אוטרכט) האזור השתרע
מניופאונדלנד עד להרי הרוקי וממפרץ הדסון עד מפרץ מקסיקו. הטריטוריה חולקה
לחמש מושבות, שכל אחת מהן נוהלה בנפרד: קנדה, אקאדיה, מפרץ הדסון,
ניופאונדלנד ולואיזיאנה.



אמריקה הקולוניאלית הבריטית (1493־ 1776)
אמריקה הקולוניאלית התאפיינה במחסור חמור בכוח אדם, מה
שהוביל לצורות שונות של עבודת כפייה ובהן עבדות ומשרתים חוזיים בשכר נמוך
או ללא שכר כלל, ובאמצעות מדיניות בריטית של הזנחה קלה (“תקופת ההזנחה
הברוכה”) שאפשרה את ההתפתחות של רוח אמריקנית השונה מזו של המייסדים
האירופאים.
המתיישבים הראשונים לאורך החוף היו אנגלים והם עשו זאת במהלך המאה ה־17, ביחד עם קבוצות קטנות יותר של הולנדים ושוודים.
ב־1606 הוענקה הזכות להקמת מושבה
בצפון אמריקה לחברת מניות לונדונית בשם “חברת וירג’יניה” שהוקמה לשם כך.
החברה שלחה שלוש ספינות בהן 104 מתיישבים שייסדו ב־1607 באזור המפטון רודס (Hampton Roads לעיתים נקרא גם טיידווטאר Tidewater) שבשפך מפרץ צ’ספיק לאוקיינוס האטלנטי את מושבת וירג’יניה
(Virginia Colony)– המושבה הבריטית הראשונה בצפון אמריקה שהצליחה לשרוד.
ב־14 במאי 1607 נוסדה בהמפטון רודס המושבה ג’יימסטאון, ע""י ג’ון סמית', הנחשבת
להתיישבות הקבע הראשונה של אנגליה בעולם החדש (קדמה לה המושבה באי
רואנוק100 שלא שרדה).






ב־1620 העניקה “חברת וירג’יניה” זכות לקבוצת אנגלים פוריטנים101, שנרדפו על ידי הכנסייה האנגליקנית, להגיע בספינה “מייפלאואר” (Mayflower) לצפון המושבה. הם הגיעו לאזור מסצ’וסטס של היום וייסדו את
מושבת פלימות' (Plymouth Colony). על סיפונה היו 102 נוסעים, ביניהם 19 נשים ו־33 ילדים. מסעם הפך לסיפור אייקוני ברישומים מוקדמים של היסטוריה.
המייסדים העיקריים של אזור ניו אינגלנד היו פוריטנים (שלהם בהמשך קראו “החלוצים”, “עולי הרגל” או ה־ Pilgrims) שהקימו את מושבת מפרץ מסצ’וסטס ב־1629. אזור ניו
אינגלד מכיל את שש המדינות הצפוניות של היום: מיין, וורמונט, ניו המפשיר,
מסצ’וסטס, רוד איילנד וקונטיקט. סיפורם של הפוריטנים, ה־
Pilgrims, הפך להיות נושא מרכזי בהיסטוריה ובתרבות האמריקאית.
פרובינציית ג’ורג’יה הייתה הפרובינציה האחרונה מבין 13 המושבות, שהוקמה ב־ 1733.
חלק מהמושבות היו מושבות עונשין (מושבות אליהן נשלחו נידונים למאסר) החל משנות ה־20 של המאה ה־17 ועד מלחמת העצמאות של ארצות הברית.



הקמת ארצות הברית של אמריקה, מלחמת העצמאות ואישור החוקה (1776–1789)



באמצע המאה ה־18 החלה תסיסה בקרב
אוכלוסיית המושבות על רקע הטלת מסים על ידי השלטון הבריטי מבלי לתת ייצוג
פוליטי נאות לאנשי המושבות, בניגוד לרעיונות תקופת ההשכלה שהתפתחו באירופה
באותו זמן. בתגובה למסים שהוטלו קמו תנועות פטריוטיות, שפעלו בנחרצות נגד
השלטון הבריטי. קבוצה בולטת הייתה “בני החירות”, שפעלה בשיטות צבאיות נגד
פקידי הממלכה עד כדי כך שבשעת אכיפת המסים על התושבים, לא נשאר אף פקיד
לאסוף את הכספים.
המצב הגיע לנקודת רתיחה בשנות ה־70 של המאה ה־ 18 לאחר “טבח בוסטון”102 (1770) ו“מסיבת התה של בוסטון” (1773). העיר בוסטון הוקמה ב־ 1630 והיא בירתה של מסצ’וסטס שבניו אינגלנד.
המושבות התארגנו החל מ־1774 (ב“קונגרס הקונטיננטלי” של 13 המושבות), וב־1775 הקימו את “הצבא הקונטיננטלי” והעמידו בראשו את גנרל ג’ורג' וושינגטון.
מלחמת העצמאות האמריקנית החלה רשמית עם “הירייה שנשמעה ברחבי העולם” בקרבות לקסינגטון וקונקורד ב־19 באפריל 1775. באמצע המלחמה, כשנה לאחר תחילתה, ב־4 ביולי 1776, נחתם בפילדלפיה המסמך “הכרזת העצמאות של ארצות הברית”. 13 המושבות האמריקאיות מעתה היו עצמאיות ולא כחלק מהאימפריה
הבריטית.
13 המושבות הן: ניו המפשייר, מסצ’וסטס, רוד איילנד,
קונטיקט, ניו יורק, ניו ג’רזי, פנסילבניה, דלוור, מרילנד, וירג’יניה,
קרוליינה הצפונית, קרוליינה הדרומית וג’ורג’יה.



המלחמה נמשכה גם אחרי הכרזת העצמאות. נקודת המפנה במלחמה הייתה בקרב סרטוגה השני, באוקטובר 1777, בו נחלו
האמריקנים ניצחון. בעקבות כך החלו לתמוך במדינה הצעירה צרפת ומדינות
אירופיות נוספות שרצו בהחלשת הממלכה המאוחדת.
המלחמה הוכרעה עם ניצחון האמריקנים והצרפתים ב“קרב יורקטאון” ב־1781 והסתיימה זמן קצר אחר כך. הבריטים הגיעו להסכמות עם האמריקנים ב־1782, ולבסוף הכירו בעצמאות המדינה הצעירה בחוזה פריז ב־1783. בתחילה הייתה ארצות הברית קונפדרציה רופפת של 13 המושבות, כאשר המוסד הפדרלי היחידי היה הקונגרס הקונטיננטלי. ב־1787 כונסה בפילדלפיה ה“וועידה החוקתית” כדי לגבש חוקה. החוקה אושררה
ב־1788 ונכנסה לתוקף ב־1789. לנשיא הראשון תחת החוקה החדשה נבחר ג’ורג' וושינגטון.
ההתרחבות מערבה (1789־ 1849)



עם תום המלחמה החלה ההתרחבות מערבה, במה שהוצג על ידי התעמולה האמריקאית כ“הייעוד הגלוי”103 – שמטרתו לייסד מדינה שקצותיה יגיעו לשני האוקיינוסים.



הם התחילו בהתיישבות באזורים שבין הרי האפלצ’ים לנהר
המיסיסיפי. הסכסוכים באירופה המשיכו לשחק לידי המדינה הצעירה וזאת לאחר
שצרפת בראשות נפוליאון שאפה להחליש את הממלכה המאוחדת. הצדדים החלו במשא
ומתן לרכישת לואיזיאנה ועד מהרה החליט נפוליאון להציע לאמריקנים את כל שטח
לואיזיאנה שהיה שבשליטת צרפת. ב־30 באפריל
1803 חתמה ארצות הברית בראשותו של תומאס ג’פרסון (שניסח את
החוקה) עם צרפת על הסכם רכישת לואיזיאנה. ברכישה זו נוסף לשטח ארצות הברית
אזור המערב התיכון בין המיסיסיפי להרי הרוקי ובכך כמעט הוכפל שטחה.



הרכישה יצרה בעיות טריטוריאליות חדשות עם הספרדים, שכוחם
בעולם החדש הלך וקטן והם החלו לחוש מאויימים מהמדינה החדשה. האמריקאים טענו
כי מערב פלורידה הייתה חלק מעסקת רכישת לואיזיאנה ואילו הספרדים לא היו
מוכנים לוותר על השטח שהיה בשליטתם. אחרי סכסוכים רבים קנתה ב־1819
ארצות הברית את מערב פלורידה מידי ספרד ובהסכם הוסדרו סוגיות הנוגעות לסכסוכי גבולות בין שתי המדינות.
בעקבות הפקעה מתמשכת של מלחים אמריקניים לטובת הצי המלכותי
הבריטי ופגיעה בריבונות האמריקנית, כינס הנשיא ג’יימס מדיסון את המושב
ה־12 של קונגרס ארצות הברית (בראש המושב עמדו
נציגים מהדרום ומהמערב), שהחליט על הכרזת מלחמת נגד הממלכה המאוחדת
ב־1812. מלחמה זו, שנקראה “מלחמת 1812”, הסתיימה ללא הכרעה, וזאת לאחר שנמשכה עד ה־18 בפברואר 1815. בתוך המלחמה הוחלט על
שמירת הסטטוס קוו של לפני המלחמה, אולם בשונה מהמצב שלפני המלחמה, הבריטים
ביטלו את הברית עם האינדיאנים.
ב־1823 פורסמה “דוקטרינת מונרו”,
על שמו של נשיא ארה""ב ג’יימס מונרו. דוקטרינת מונרו אומצה בתגובה
לחששות אמריקניים ובריטיים מהתפשטותן של צרפת ורוסיה בחצי הכדור המערבי.
היא ביטאה מדיניות אמריקנית שלפיה המעצמות האירופאיות לא צריכות להתערב
יותר באמריקה. דוקטרינת מונרו אישרה מחדש את מדיניות הבדלנות האמריקאית ובה
נאמר כי ארצות הברית תמנע מהתערבות במלחמות אירופאיות. החלק החדש והחשוב
בדוקטרינה היה כי ארצות הברית לא תסכים לסבול קולוניאליזם אירופאי ביבשת
אמריקה (כונתה “אמריקה לאמריקאים”). הדוקטרינה הופעלה במלחמת ספרד־ארצות
הברית ובמאבקים מול ברית המועצות באמריקה המרכזית ומתקופת ממשלו של תאודור
רוזוולט הפכה הדוקטרינה לחלק רשמי במדיניות החוץ של ארצות הברית.
ב־1830 עבר בקונגרס חוק העברת
האינדיאנים, שאישר לנשיא לפתוח במשא ומתן ולחתום על הסכמים עם האינדיאנים
שלפיהם יוחלפו שטחים במדינות המזרח בתמורה לאדמות אינדיאניות הנמצאות ממערב
לנהר המיסיסיפי. דבר זה גרם לנשיא אנדרו ג’קסון, להצטייר כרודן ביחס
לאוכלוסיות ילידים. התוצאה המפורסמת ביותר של החוק הייתה הגלייתם הכפויה של
מספר שבטי ילידים למערב, כאשר אינדיאנים מתו במהלך הדרך.



בשנת 1835 החלה המהפכה הטקסנית
במקסיקו השכנה, לאחר שנשיא המדינה הכריז על עצמו כדיקטטור בטענה כי המדינה
לא מוכנה לדמוקרטיה. המהלך החד צדדי הוביל לניתוק רפובליקת טקסס ממקסיקו
ולהקמת מדינה טקסנית חדשה ועצמאית. הרפובליקה החדשה התקיימה זמן קצר
מ־1836 עד 1845, השנה שבה סופחה הרפובליקה לארצות הברית.
סיפוח השטחים לא התקבל בעין יפה במקסיקו, אשר ראתה בהם חלק משטחה, והדבר הוביל למלחמת ארצות הברית־מקסיקו (1846–1848) שבמהלכה הביסו הכוחות האמריקאים
את מקסיקו וסיפחו לארצות הברית טריטוריות חדשות הכוללות, לפי הגבולות של
היום, את קליפורניה, נבדה, יוטה, אריזונה, וחלקים מויומינג, קולורדו, וניו
מקסיקו.
בפברואר 1848 נחתם הסכם שסיים את
המלחמה, ובו נקבע כי ארה""ב תקבל את השליטה בשטחים שנכבשו ולמקסיקו יוחזרו
כל השטחים שנכבשו מדרום לנהר הריו גראנדה.
כ־5 שנים מאוחר יותר, ב־1853, הוסכם ברכישת גדסדן כי ארצות הברית תעביר למקסיקו סכום של 18,250,000 דולרים (שווי ערך לכ־630 מיליון דולר של היום) – תמורת 77,700
קמ""ר של שטחים. השטחים הללו איפשרו לארצות הברית לבנות את
הרכבת הטרנס קונטיננטלית וכן לפצות את מקסיקו על איבוד השטחים במלחמה.
בתוכנית המקורית היו אמורים להימכר שטחים נרחבים הרבה יותר, אבל התושבים
המקסיקנים התנגדו לכך, ואיתם גם סנטורים אמריקאים שהתנגדו לעבדות בטענה כי
הדבר יוסיף טריטוריות אשר מצדדות בעבדות.



מלחמת האזרחים (1749־ 1865)



ההתפשטות מערבה תרמה רבות גם לעימות הפנימי בשאלת העבדות.
ארצות הברית הייתה קרועה בין מדינות הצפון התעשייתיות שבהן נאסרה העבדות,
לבין מדינות הדרום החקלאיות שהתבססו על העבדות. אף אחד מהצדדים לא הצליח
לכפות את עמדתו, והמאבק התמקד סביב קבלת מדינות חדשות לברית, כאשר כל אחד
מהצדדים חשש שייווצר נגדו רוב בקונגרס. במחצית הראשונה של המאה ה־19
נערכו מספר ניסיונות של פשרה (“פשרת מיזורי” מ־1820, שקבעה כי כל מדינה חדשה שתצטרף לברית תחליט בעצמה על עמדתה בעניין העבדות, ו""פשרת ""1850) שדאגו שיישמר האיזון בין מדינות העבדות והמדינות החופשיות.



חוק קנזס־נברסקה, שהוצע ע""י מדינות הדרום ב־
1854, ביטל את פשרת מיזורי. כאשר נבחר אברהם לינקולן
לנשיאות מטעמה של המפלגה הרפובליקנית, פרשו מדינות הדרום זו אחר זו מהברית
והקימו את “קונפדרציית המדינות של אמריקה”, ובכך ניתן האות למלחמת
האזרחים העקובה מדם שהתחוללה בין 1861 ל־1865, שבה ניצח לבסוף הצפון.



תקופת השיקום והתפתחות התעשייה (1865 – 1890)



עם תום המלחמה וביטול העבדות (בתיקון ה־13 לחוקה) עלתה שאלת שילובן מחדש של המדינות המורדות באיחוד, במסגרת
מה שכונה “תקופת השיקום” (“Reconstruction”).
לינקולן היה בעד עמדה פייסנית כלפי מדינות הדרום, אולם הוא נרצח כמעט מיד
אחרי סיום המלחמה ע""י מתנקש דרומי. לאנדרו ג’ונסון, שהחליפו לאחר הרצח, לא
היה כוח רב.
לאחר מלחמת האזרחים חוותה ארצות הברית תקופה של תיעוש
מהיר, בעיקר במדינות הצפון. אולם, הרקונסטרקציה וכישלונה השאירו את הלבנים
בדרום בעמדה כוח מול האוכלוסייה השחורה, כך שהם מנעו מהשחורים את זכויות
האזרח שלהם ושמרו אותם במעמד חברתי וכלכלי נמוך. לאחר תקופת הרקונסטרקציה
הגיעה תקופת הזהב. המונופולים התרחבו מאוד ובתחומי הנפט, פלדה ומסילות
הרכבת פשטה השחיתות. תגליות חדשות רבות סייעו בהגדלת הייצור אך מצד שני
גרמו לירידה תלולה ברמת השכר, שבסופו של דבר גרמה למהומות בחלקים רבים
באמריקה.
מדיניות הממשל הפדרלי של ארה""ב הייתה להעביר את אוכלוסיית
הילידים אל שמורות אינדיאנים מיוחדות, הנמצאות במרחק מה ממקומות היישוב של
המתיישבים. מספר שבטים אולצו לעבור לשמורות קטנות כאשר חוואים לבנים השתלטו
על אדמותיהם. ב־1876 פרצה מלחמת שבט הסו האחרונה כאשר הבהלה לזהב בגבעות השחורות הגיעה לטריטוריה שלהם.
הקונגרס, בו היו מיוצגות רק המדינות שנותרו נאמנות לאיחוד
ושהיה בשליטה רפובליקנית, הוביל קו נוקשה כלפי הדרום. במדינות הקונפדרציה
לשעבר הוטל ממשל צבאי, והמדינות נוהלו בעיקר על ידי אנשים מהצפון. גם אחרי
קבלת המדינות המורדות חזרה לאיחוד נשמרה נוכחות צבאית פדרלית בהן.
תקופת השיקום הסתיימה ב־1877, אחרי
שהנשיא החדש ראתרפורד הייז הוציא את הצבא הפדרלי ממדינות הדרום. כתגובת נגד
למאמצי הרפובליקנים להבטיח את זכויות העבדים השחורים, הציבור הלבן בדרום
הקים את הקו קלוקס קלן104.
עם תום השיקום, התיקונים ה־14 וה־15 לחוקה, שנועדו להבטיח אזרחות וזכות
הצבעה לאמריקאים־אפריקאים, וקבלתן הוצבה כתנאי למדינות המורדות כדי להתקבל
חזרה לאיחוד, רוקנו במידה רבה מתוכנם. מדינות דרומיות רבות מנעו
מאמריקאים־אפריקאים להצביע בבחירות בכך שחוקקו חוקים שונים שהגבילו את
ההצבעה ליודעי קרוא וכתוב בלבד או לחלופין, בכך שגבו מס על כל הצבעה. כחלק
ממבחן ידע כללי אופייני שנעשה לאמריקאים־אפריקאים הם נדרשו לשנן ולאחר מכן
לקרוא בעל פה את חוקת ארצות הברית והכרזת העצמאות האמריקנית. את שאר
האוכלוסייה החוק פטר בתואנה של “זכות אבות”. לעבדים לשעבר, ששוחררו לא מכבר
ממאות שנות עבדות מצטברות, לא ניתן היה להדביק את הפער שנוצר ביניהם לבין
שאר האוכלוסייה.
החוקים פגעו גם בילידים האמריקנים ובלבנים ממוצא לא בריטי.
אך האפליה לא הייתה קיימת רק בדרגת המדינה, אלא הגיעה גם לממשל הפדרלי
ולמוסדותיו. בית המשפט העליון אישר את מדיניות ההפרדה הגזעית תחת הכותרת
“נפרד אך שווה”, וכך מצב האמריקאים אפריקאים לא השתנה בהרבה ממצבם בתקופת
העבדות עד לאמצע המאה ה־20.
התקופה שלאחר מלחמת האזרחים התאפיינה בצמיחה מואצת של
המגזר התעשייתי בארצות הברית, ומהפכה של מעבר מחברה של חקלאים ובעלי מקצוע
מומחים, לחברה מתועשת. גל הגירה אדיר, בלתי צפוי, מאירופה ומסין אל ארצות
הברית סיפק את כוח האדם שהיה דרוש לתעשייה האמריקנית, וכן יצר גיוון קהילתי
באזורים הבלתי מפותחים.
מפעלי ניצול תעשייתיים הובילו לעלייתה האלימה של תנועת
העבודה בארצות הברית. המהפכה כללה גם מהפכה תחבורתית, של רישות המדינה
במסילות ברזל, ששיאה מסילת הברזל הטרנס־יבשתית שהושלמה ב־1869. מהפכה זו הייתה תוצאה הן של המלחמה עצמה שעודדה מעבר לייצור
המוני, והן של תוצאותיה – ניצחון הצפון המתועש, ואיתו השתלטות על הפוליטיקה
האמריקנית של המפלגה הרפובליקנית שייצגה את האינטרסים של התעשיינים, ודחיקת
מעמדם של האינטרסים החקלאיים ששלטו בפוליטיקה האמריקנית מאז ימי ג’פרסון.
הממשל עודד את התעשיינים החדשים הן בסובסידיות, והן במדיניות של מכסי מגן
גבוהים.
אולם, לתקופה זו היו גם צדדים שליליים רבים: בעלי ההון
החדשים צברו הון עצום בתקופה קצרה, ומבלי לבחול באמצעים: שיחוד אנשי הממשל,
מכירה במחירי הצף עד חיסול המתחרים, והקמת קרטלים. את ההצדקה לכל מעשיהם הם
קיבלו מהאידאולוגיה של “הדרוויניזם החברתי” שהייתה פופולרית בארצות הברית
באותה תקופה. כך נוצרו פערים כלכליים עצומים בין שכבה דקה של בעלי הון עצום
למעמד חדש של פועלי יצור בלתי מיומנים. גם הממשל הושחת והידרדר – הן בגלל
לחצי בעלי ההון, והן בגלל מעברה של העילית מלעסוק בפעילות פוליטית לעסקית.
לתקופה זו קרא הסופר מרק טווין בלעג (בספר שהוציא עם צ’ארלס דאדלי
ורנר) “העידן המוזהב” (The gilded age)



אל מול עליית כוח התעשיינים קמו מספר גורמים: הפועלים, החקלאים ומעמד הבינהים הישן.



האימפריאליזם האמריקני ומלחמת העולם הראשונה (1890־ 1918)



לאחר שחל גידול באוכלוסייה ובתעשייה הביתיות החלה עלייתה של ארצות הברית לעמדת כוח עולמית. תקופה זו הסתיימה ב־1917 כאשר ארצות הברית הצטרפה למדינות שנלחמו במלחמת העולם הראשונה.
לקראת סוף המאה ה־19 הסתיימה התפשטות ארצות הברית
לרוחב כל היבשת, וכשהסְפָר הפך לחלק לכל דבר מארצות הברית חל צורך בחיפוש
אחר ספר חדש. התפתחות התעשייה המואצת גרמה לחששות הן מהתדלדלות אוצרות
הטבע, והן מחוסר בשווקים למוצרים שייצרה התעשייה האמריקנית.באותה עת גם
התפתח באופן מואץ הצי האמריקני, שהוביל לצמיחת “האימפריאליזם החדש
האמריקני”.



האימפריאליזם הזה החל להתגלות בהשתלטות ההדרגתית של ארצות
הברית על הוואי שהתחילה כהתיישבות של מיסיונרים ואחריהם מגדלי סוכר
אמריקנים במהלך המאה ה־19.
היא המשיכה בהשתלטותם על המדינה על ידי הכתבת חוקה חדשה ב־1887, והפלת המלוכה תוך התערבות צבאית אמריקנית בלתי מאושרת ב־1893, והסתיימה בסיפוח הוואי ב־1898, ולפני כן בעסקת רכישת אלסקה (1867).
אימפריאליזם זה הגיע לשיאו תחת נשיאותו של ויליאם מקינלי במלחמת ארצות הברית־ספרד (1898), בה השתלטה ארצות
הברית על רוב מושבותיה הנותרות של ספרד באיים הקריביים (פוארטו ריקו, וקובה
שנותרה עצמאית להלכה) ובאוקיינוס השקט (הפיליפינים וגואם). ממשל תיאודור
רוזוולט, היה אחראי לכריית תעלת פנמה, שכללה את קריעת פנמה מקולומביה בעזרת
תמיכה אמריקנית לא רשמית, והענקת האזור של תעלת פנמה על ידי ממשלת המדינה
החדשה לשליטה אמריקנית. האימפריליזם הזה לא היה ביטול של דוקטרינת מונרו,
אלא מעין הרחבה שלה מאמריקה לאוקיינוס השקט.
ארצות הברית עדיין נמנעה מהתערבות בענייני אירופה, הימנעות
שנמשכה עד לאמצע מלחמת העולם הראשונה. בתחילה הקפידה ארצות הברית בהנהגתו
של וודרו וילסון על הנייטרליות, עליה הכריזה רשמית באוגוסט 1914
אולם, הקשרים ההיסטוריים והלשוניים בין ארצות הברית
והממלכה המאוחדת, ותפיסת המלחמה (במיוחד אחרי נפילת השלטון הצארי באימפריה
הרוסית) כמלחמה בין הדמוקרטיה לאוטוקרטיה גרמו לרוב הציבור לגלות אהדה רבה
יותר לצד מדינות ההסכמה.
כמדינה נייטרלית ארצות הברית רצתה לסחור עם שני הצדדים
במלחמה. אולם, הממלכה המאוחדת וגרמניה ניסו לשבש את המסחר הימי באופן הדדי.
החלה מלחמת הטבעת צוללות, שהטביעו ספינות שעשו את דרכן לממלכה המאוחדת, גם
כאשר הן נשאו נוסעים.. הטבעת ה“לוסיטניה” (מאי 1915) בו נספו 1,201 נוסעים, מהם 123
אמריקאים. לוחמת הצוללות הגרמנית הסעירה את דעת הקהל,
והגבירה את הדימוי הברברי של הגרמנים אף על פי שגם הממלכה המאוחדת הפרה את
חופש השיט של ארצות הברית כמדינה נייטרלית, האמריקנים התייחסו להפרות
הגרמניות בחומרה רבה יותר הן במישור הרשמי, והן מבחינת דעת הקהל. ארצות
הברית אף איימה על גרמניה בהצטרפות למלחמה, דבר שהביא להפוגה במלחמת
הצוללות ב־1916.
אולם בחודש ינואר 1917 הכריזה
גרמניה על חידוש מלחמת צוללות בלתי מוגבלת, שתופנה כלפי כל כלי השיט מסביב
לממלכה המאוחדת, כולל כלי שיט נייטראליים, הכרזה שגרמה לארצות הברית לנתק
את היחסים הדיפלומטיים עם גרמניה. מכיוון שהיה ברור להנהגה הגרמנית שדבר זה
יוביל לכניסת ארצות הברית למלחמה, היא החלה לפעול כנגד ארצות הברית. כשנחשף
הניסיון הגרמני לכרות ברית עם מקסיקו, דעת הקהל בארצות הברית דרשה להכריז
מלחמה על גרמניה. באמצע מרץ החלו הגרמנים להטביע ספינות אמריקניות, ובתחילת
אפריל, אחרי שקיבל את אישור הקונגרס, הכריז וילסון על מלחמה נגד
גרמניה.
מלבד הצי, ארצות הברית לא הייתה מוכנה מיידית למלחמה. נערך גיוס חובה סלקטיבי שהגדיל את הצבא ל־4 מיליון
חיילים, והוכרז על קיצוב במצרכים והלאמת אמצעי יצור שדרושים למאמץ המלחמתי.
כוח המשלוח האמריקני לאירופה, בפיקודו של גנרל (לימים גנרל הצבאות) ג’ון
פרשינג, שכלל כ־1.2 מיליון חיילים, החל לפעול בצורה משמעותית רק באפריל 1918. אולם, כוח טרי זה הכריע
את הכף בין שני המחנות התשושים מארבע שנות מלחמה, והביא לניצחון צבאות
הברית בנובמבר 1918. במלחמה נהרגו למעלה ממאה אלף חיילים אמריקנים, כמחציתם בקרב וכמחצית ממחלות.
גם בימי המלחמה לא חדל וילסון מקידום תפישתו של השלום העתידי. ב־8 בינואר 1918 הציג בנאום לפני הקונגרס את “ארבע עשרה
הנקודות”105.
האידיאליזם שלו שיכנע את העם האמריקני שארצות הברית יוצאת
ל“מסע צלב למען הדמוקרטיה”, ושהמלחמה הזו תהיה “המלחמה שתסיים את כל
המלחמות”. וילסון עודד את המורל גם בשאר מדינות ההסכמה, והפך לדובר הראשי
שלהן.
עם התמוטטות גרמניה הפכה תוכנית “ארבעה עשרה הנקודות”
לבסיס לכניעתה, אם כי כבר התחיל תהליך של ריקונם מתוכן כאשר הממלכה המאוחדת
התנגדה לסעיף החופש הימי.
וילסון עצמו עמד בראש המשלחת האמריקנית לועידת השלום בפריז, ושהה שם חצי שנה עד לאחר החתימה, ביוני 1919, על חוזה ורסאי שכלל את אמנת חבר הלאומים והסכם שלום בין מדינות
ההסכמה לגרמניה. אולם, בניגוד לחזונו לא היה זה “שלום ללא מנצחים”. מדינות
ההסכמה היו אלה שניסחו את ההסכם לבדן והכתיבו אותו לגרמניה, ולדרישת צרפת
והממלכה המאוחדת הוא כלל פיצויים כספיים עצומים מצד גרמניה. אך את המכה
הקשה ביותר ספג וילסון מבית כאשר ניסה לקבל את אישרור הסנאט לחוזה כנדרש
בחוקה.
בבחירות של 1918 עברה השליטה בסנאט
לידי הרפובליקנים שדגלו במדיניות בדלנית יותר ותוקפנית יותר. כאשר וילסון
הגיש את החוזה לאישור הסנאט, מיעוט מתוכם דחה אותו לחלוטין. אולם רובם,
בראשות מנהיג המפלגה הרפובליקנית בסנאט, הנרי קבוט לודג', תמכו באופן כללי
בחוזה אך ניסו להכניס בהחלטה תיקונים והסתייגויות שיחלישו את מחויבות ארצות
הברית לחבר הלאומים.
וילסון ולודג' לא הצליחו להגיע לפשרה. וילסון יצא למסע
נאומים מחוף לחוף כדי לשכנע את העם האמריקני לתמוך בעמדתו וללחוץ על חברי
הסנאט לקבל את החוזה ללא ההסתייגות. באוקטובר 1919,
תוך כדי המסע, סבל וילסון משבץ. ועד תום הקדנציה שלו נשאר מבודד בבית הלבן
כאשר את כל המגעים של הנשיא עם הממשל והקונגרס ניהלה אשתו, כל זאת מבלי
שהציבור ידע על המצב. כשנערכו בסנאט ההצבעות על החוזה הוא לא זכה לרוב
הדרוש של שני שלישים. ארצות הברית נשארה מחוץ לחבר הלאומים, ונכנסה לעידן
חדש של בדלנות בהתאם לרוח דוקטרינת מונרו. הניצחון הרפובליקני בבחירות
של 1920 סתם את הגולל סופית על אישרור חוזה ורסאי, וארצות הברית חתמה במקומו על הסכם שלום נפרד עם גרמניה.



ארצות הברית בין מלחמות עולם (1918־ 1940)



לאחר מלחמת העולם הראשונה עלה כוחה הצבאי והכלכלי של ארצות
הברית בהשוואה לשאר העולם. תגובת “היום שאחרי” לאחר מהפכת אוקטובר גרמה
לחשש גדול מפני הקומוניזם בארצות הברית, והובילה לתקופת הפחד האדום
הראשונה.
הממשלים הרפובליקנים שמו במקום הראשון את טובת התעשייה,
העסקים ובעלי ההון, תחת סיסמאות כמו “פחות ממשלה בעסקים ויותר אנשי עסקים
בממשלה”, או “העסק של העסקים האמריקניים הוא עסקים”, הם הטילו מחדש מכסי
מגן גבוהים, וזנחו במידה רבה את הפעילויות נגד הקרטלים (ולעיתים אף עודדו
אותם).
למרות שהצמיחה הכלכלית הייתה בעיקר בתעשייה, בעוד שהמגזר
החקלאי סבל ממיתון, היא גררה אווירה של אופטימיות בציבור האמריקני ואמונה
שהצמיחה תימשך לנצח. אל הפריחה הכלכלית הצטרפה הפריחה של תרבות ההמונים:
הקולנוע, המוזיקה הפופולרית והג’אז, הפרסום והרדיו, שהחל לשדר לראשונה
באופן המוני ומסחרי, מסמלים את שנות העשרים העליזות והנהנתניות ("" שנות
העשרים הסוערות""־ “The roaring twenties”).
בצד הפחות זוהר – הקו קלוקס קלן שוב הרים ראש והטיל את
אימתו בעיקר על אפרו־אמריקאים ויהודים. חוק האיסור על משקאות חריפים שעבר
בשנת 1920 גרם לעלייה בכמות הברחות האלכוהול מעבר
לגבולות המדינה. התקופה הייתה תקופה של פריחה למאפיה שניצלה את האיסור על
השתיה בשביל להרחיב ולבסס את עסקיה, והתנהל קרב בין כנפיות גנגסטרים על
השליטה בעולם הברחות המשקאות החריפים. במקרים רבים מלחמות הכנופיות הסלימו
והסתיימו במעשי רצח. “תקופת היובש” (“Prohibition”) הסתיימה כ־ 13 שנים לאחר העברת “חוק היובש”106, בשנת 1933.
בעקבות ההגירה ההמונית מאסיה ואירופה והחשש מהקומוניזם
חוקקו חוקי הגירה נוקשים שנועדו להגן על מעמדו של הפועל האמריקני, ובנוסף
הם מנעו מאנשים שנמלטו מפני המשטרים הרודניים למצוא מקלט בארצות
הברית.
במקביל, עלתה קרנו של הפונדמנטליזם הנוצרי בעיקר באזורים
החקלאיים והפחות מפותחים בדרום ובמרכז המדינה. הפונדמנטליזם עלה במידה רבה
כתגובת נגד לאווירת הנהנתנות והמודרניות, שהייתה מקובלת בעיקר בחלקים
העירוניים שהלכו וגדלו. ההתנגשות בין שתי המגמות הגיעה לשיא ב“משפט הקופים”
בו נשפט בקיץ 1925 מורה שלימד על תורת האבולוציה של דרווין בבית ספר בטנסי בניגוד לחוק שהתקבל שם באותה שנה.



השפל הגדול
שנות ה־20 היו שנים של שגשוג כלכלי
משמעותי, אך שגשוג זה טמן בחובו את הזרעים למשבר הכלכלי הגדול שפרץ
ב־1929. הסיבות העיקריות למשבר זה הן:

הקפיטליזם החופשי: הממשל הרפובליקני דגל בעיקרון
הקפיטליזם החופשי וכביטוי לכך הוא נתן תמריצים לעשירים וביטל את הסיוע
לנזקקים. צעדים אלו הפכו את העשירים למונופול וגרמו לממשל עצמו להיות
תלוי בעשירים בתחום ההכנסות של המדינה. הממשל נמנע באופן עקרוני
מלהתערב בשוק הכלכלי ולעצור את חוסר האיזון שהיה בו.
הירידה בסחר החוץ: לאחר הקמתה ב־1917, ניתקה ברית המועצות את קשריה עם ארצות הברית ובכך נגרם נזק
כבד לשוק הייצוא האמריקני. גורם נוסף לפגיעה בשוק זה היה מכסי ייבוא
גבוהים שהוטלו על ידי מדינות שונות, כתגובה למכסים גבוהים והמדיניות
הפרוטקציוניסטית שהובילה ארה""ב בראשותו של הנשיא הרברט הובר.
משבר החקלאות: לאחר מלחמת העולם הראשונה החקלאים לקחו
הלוואות רבות מהבנקים כדי לשכלל את שיטות הייצור שלהם, אך עליית יכולת
הייצור גרמה לצניחה במחירים כאשר החקלאים מתקשים לשווק את תוצרתם מחוץ
לארצות הברית. ב־1924 נחקקו חוקי ההגירה
הנוקשים שמנעו את הגעת הפועלים מחוץ לארץ שהיו מוכנים לעבוד תמורת שכר
נמוך באופן יחסי. חקלאים רבים נאלצו בעקבות זאת להכריז על פשיטת
רגל.
תלות באשראי וניפוח מחירי המניות: לקיחת ההלוואות
והנפקת המניות בתקופה זו הייתה ללא פיקוח וכתוצאה מכך אנשים רבים היו
משועבדים לבורסה. הלוואות אלה גרמו למחירי המניות לעלות אל מעבר לערכן
האמיתי. בעיה נוספת היא שבמקום להשקיע את הרווחים מהבורסה בשיפור
התשתיות ואספקת מקומות עבודה השקיעו אותם בבורסה ובמוצרי צריכה שלא
בהכרח היו נחוצים.
הגידול המהיר ביכולת הייצור גרם לעודפים רבים שעברו את
יכולת הקליטה של השוק האמריקני. ההיצע היה גדול מאוד ביחס לביקוש.
עסקים רבים ספגו הפסדים כבדים ונאלצו להכריז על פשיטת רגל תוך שהם
מפטרים עובדים רבים.




הירידה בביקוש גררה בעקבותיה ירידה ברמת הייצור שגררה את
פיטוריהם של פועלים רבים, כאשר התהליך הזה היה מעגלי. כחלק מאמונה ביצירת
שוק חופשי, אזרחים רבים השקיעו את כספם בבורסה כדרך קלה להתעשרות והתעשייה
התרכזה בידיים מועטות של בעלי הון. אנשים רבים גילו שהמניות שלהם אינן
רווחיות כפי שנטו לחשוב. רבים הזדרזו למכור את מניותיהם בבורסה כאשר השיא
היה ב“יום חמישי השחור” (24 באוקטובר 1929) שבו נמכרו בבורסה הניו יורקית כ־13 מיליון מניות. יום אחרי כן עלה המדד מעט, אך כעבור כמה ימים,
ב־29 באוקטובר, התרחש “יום שלישי השחור”, עם מכירות שיא של למעלה מ־16 מיליון מניות ומדד המניות צנח.
אנשים רבים איבדו את כל חסכונותיהם ופנו אל הבנקים כדי למשוך מזומנים, אך
אלה סגרו את שעריהם ולא אפשרו להם לעשות זאת. כך החל השפל הכלכלי הגדול של
סוף שנות ה־20 ותחילת שנות ה־30.



המשבר הכלכלי שנקרא “השפל הגדול” השפיע על תחומים רבים בחיי היומיום של האמריקנים בעיקר בתחומי הפוליטיקה, החברה והכלכלה:

בפוליטיקה: התנועות האנטי קפיטליסטיות בארצות הברית  התחזקו בעקבות הכישלון המתמשך בחילוץ המדינה מהמשבר.
בחברה: בעקבות הקריסה הכלכלית מאות אלפי אנשים נזרקו
לרחובות. רבים סבלו מרעב והתפרקות התא המשפחתי. בעקבות זאת חלה עלייה
תלולה ברמת הפשיעה שלעיתים הסלימה עד כדי פגיעה באנשי החוק. אנשים רבים
החלו לנדוד ברחבי ארצות הברית מתוך מטרה למצוא עבודה, אך ללא תוצאות
ממשיות.
בכלכלה: ב“יום חמישי השחור” החל תהליך הקריסה של וול
סטריט ומערכת הבנקים. אלפי בנקים קרסו ואנשים רבים איבדו את כל רכושם.
בתי עסק רבים שהיו תלויים באופן בלתי הפיך בכספי הבנקים נסגרו. האבטלה
הגיעה עד לכ־25% מכוח העבודה וכמעט למחצית
מהעובדים לא הייתה עבודה קבועה כלשהי. ההכנסה של ארצות הברית והמשכורות
ירדו בעשרות אחוזים.

כדי לצאת מהמשבר הכריז הנשיא הובר ב־8 בדצמבר 1931 בנאום המסורתי לקונגרס על
מצב האומה, על תוכנית קיצונית לטיפול במצב הקשה, אולם נאלץ להתפטר לאחר
שהפסיד בבחירות ברוב עצום למפלגה הדמוקרטית בראשותו של לפרנקלין דלאנו
רוזוולט ב־1932. הרפובליקנים איבדו עתה את הרוב שהיה להם בקונגרס.
לאחר שעלה לשלטון, החליט רוזוולט לשנות את המדיניות
הכלכלית ולנקוט במדיניות של התערבות ממשלתית בשוק. רוזוולט החל בביצועה של
התוכנית הידועה בשם “ניו דיל” (New Deal). התוכנית התרכזה במה שנקרא “שלושת ה־R־ים”: הקלה, שיקום ורפורמה (Relief, Recovery, and Reform), כלומר
הקלה למובטלים ולעניים, שיקום הכלכלה לרמה סבירה, ורפורמה במערכת הפיננסית
לשם מניעת שפל עתידי.
תוכנית התבססה על רפורמה בחוקים מיושנים, ושיקום המשק
הכלכלי בכל התחומים. הבסיס של התוכנית היה הזרמת הון לשוק הכלכלי, הקמת
מערכת פיקוח על המשק, פיקוח באמצעות חוקים נוספים על תנאי העבודה כגון שכר
ושעות עבודה, תמיכה בחקלאים ופיקוח על התוצרת החקלאית והמחיר שלה. הממשל
החל בקניית העודפים החקלאיים ואגר אותם לשעת הצורך. הוא התרכז בהגדלת הסעד
(כגון הלוואות לעניים) העסקתם של המובטלים בפרויקטים ציבוריים גדולים,
השקיע בצעד זה כ־11 מיליארד דולרים, והעסיק כ־8 מיליון מובטלים. הממשל גם הכריז על הקמתה של
רשות השיכון שתפקידה היה למנוע את השלכתם לרחוב של אנשים מרוששים. הוחלה
חקיקה סוציאלית נרחבת (כגון ביטוח לאומי ודמי אבטלה).
החקיקה במסגרת הניו דיל הסתיימה ב־1939 והצלחת התוכנית הייתה חלקית בלבד. רק לאחר תחילת מלחמת העולם
השנייה הכלכלה האמריקנית חזרה לשגשג. ההישג העיקרי של הניו דיל היה בשינוי
התפיסה החברתית־כלכלית בארצות הברית בכך שהעושר חולק בצורה יותר הוגנת
והוחל היישום של מדיניות רווחה לאומית. הביטוי העיקרי להצלחת מדיניות הממשל
היה בארבעה ניצחונות רצופים של רוזוולט בבחירות לנשיאות, שיא שלא נשבר עד
היום.
החידוש העיקרי בתוכנית היה הנטישה של עקרון הקפיטליזם
החופשי. רוזוולט הכיר בכך שהממשל צריך לקבל אחריות בתחומים מסוימים של
הכלכלה ולוודא שהאזרחים לא ניזוקים, כל זאת במקביל לשמירה על עקרון היוזמה
החופשית. יתר על כן, רוזוולט אף גרם לעלייה יזומה באינפלציה בכך שהורה על
הזרמת כספים לענפי המשק השונים. התוכנית היוותה גם שינוי מהותי במדיניות
הממשל הפדרלי בכל מה שנוגע לשלטון המקומי במדינות המרכיבות את ארצות
הברית.
לסיכום, בתקופת כהונתו של רוזוולט חל שיפור במצב הכלכלי של ארצות הברית, אך בסוף שנות ה־30 פרצה מלחמת העולם
השנייה. המלחמה טרפה את כל הקלפים ושינתה את פניה של ארצות הברית לתקופה ארוכה.



מלחמת העולם השנייה (1940־ 1945)



בדומה למלחמה הקודמת, ארצות הברית הייתה בין המדינות
האחרונות שהצטרפו לבעלות הברית. ההחלטה על הכרזת המלחמה התקבלה בעקבות
המתקפה היפנית על פרל הארבור ב־7 בדצמבר 1941. עד לאותו יום, ארצות הברית הייתה נייטרלית בעקבות
הגישה הבדלנית שנקטה בה. כל פעולה של ארצות הברית הקשורה למלחמה הייתה
מוגבלת בגלל אי מוכנותה לעימות בסדר גודל זה־ הכוחות המזוינים של ארצות
הברית היו קטנים בהרבה בהשוואה לאלו של צרפת, גרמניה, הממלכה המאוחדת, ברית
המועצות ויפן.



ב־31 באוקטובר 1941, פחות מחודשיים לפני המתקפה על פרל הארבור, משחתת אמריקנית
שליוותה ספינות סוחר באוקיינוס האטלנטי הוטבעה על ידי צוללת גרמנית ולמרות
זאת לא הוכרזה מלחמה על גרמניה. ב־7 בדצמבר
1941 יפן שיגרה מתקפת פתע על בסיס הצי בפרל הארבור, כאשר
הסיבה לכך הייתה אמברגו הסחר שהוטל על ידי ארצות הברית. ביום שלאחר מכן
פרנקלין דלאנו רוזוולט הצליח לשכנע מושב משותף של הקונגרס להכריז מלחמה על
יפן, וכינה את ה־7 בדצמבר “יום שייזכר לדיראון עולם”. ב־11 בדצמבר הכריזה גרמניה הנאצית מלחמה על ארצות הברית, ובכך גררה את המדינה למלחמה דו־חזיתית.
תרומתה הראשונה של ארצות הברית למלחמה הייתה הפסקה באספקת
הנפט וחומרי הגלם שיפן הייתה זקוקה להם כדי להמשיך במתקפה על מנצ’וריה,
ובמקביל לכך הגדלת הסיוע הצבאי והכלכלי לסין. הפעילות הראשונה לטובת בעלות
הברית הייתה בספטמבר 1940, כאשר ארצות הברית נתנה לממלכה המאוחדת 50 משחתות תמורת בסיסים בקריביים. בדצמבר 1940 ארצות הברית החלה בתוכנית חכירת אדמות מהממלכה המאוחדת, וסיפקה לה עזרה צבאית חשובה.
כאשר ארצות הברית הצטרפה לקרבות היא הבינה שאין ביכולתה
להילחם נגד יפן וגרמניה במקביל. מסיבה זו התקבלה החלטה לרכז את עיקר
המאמצים במלחמה נגד היטלר באירופה, ולשמור על עמדות הגנתיות באוקיינוס השקט
עד לתבוסתו של היטלר.
הצעד האמריקני הראשון היה הקמתו של כוח אווירי גדול בממלכה
המאוחדת שייעודו העיקרי הוא פשיטות הפצצה בתוך גרמניה עצמה. החלה הפגזה
יומית קבועה על גרמניה החל מאוגוסט 1942 ועד סוף המלחמה.



הפעולה הקרקעית הראשונה של צבא ארצות הברית הייתה לחימה
לצד צבאות הממלכה המאוחדת ואוסטרליה על אדמת צפון אפריקה, שהייתה בעלת
חשיבות אסטרטגית רבה כיוון שממנה ניתן היה לשלוט על תעלת סואץ (נתיב מעבר
ימי חשוב ביותר). העניינים החל לנטות בבירור לטובת בעלות הברית בניגוד
לראשית 1942.
בתחילת 1944 החלו ההכנות לפלישה
לתוך מערב אירופה. גרמניה צפתה זאת מראש, אולם תכנון אסטרטגי ברמה גבוהה,
והיעדר זרימת מידע מהממלכה המאוחדת לגרמניה בעקבות חיסול רשתות המרגלים
הגרמניות על ידי MI5 (השירות המקביל בממלכה המאוחדת
לשב""כ), אפשרו להתקפה זאת להתרחש בהפתעה כמעט מוחלטת. עיקר ההתקפה היה
“מבצע אוברלורד” שהחל ב־6 ביוני 1944. הכוח היבשתי הגדול ביותר נחת על חופי נורמנדי במה שכונה
ה“פלישה לנורמנדי”107, והחל בחדירה לחלק המערבי גרמניה.
היטלר נפל בפח שטמנו לו בעלות הברית ופקד על חייליו
להתכונן לפלישה מקאלה, שממוקמת צפונית למקום הפלישה האמיתי. רק כאשר החלה
הפלישה לנורמנדי הבין הצבא הגרמני מה קורה ושלח לאזור כוחות הגנה, אולם היה
זה מאוחר מדי. בקרב, שנמשך 6 שבועות והסתיים בניצחון מוחץ לטובת בעלות הברית, השתתפו כ־5,000 ספינות, 10,000 כלי טיס ו־176,000 חיילים.
גם לאחר הפלישה לנורמנדי המשיכו האמריקנים לתרום במידה רבה
לתוצאות המלחמה, בעיקר בלחימה העיקשת ב“קרב הארדנים” שהסתיים בניצחון בעלות
הברית אף על פי שעל הנייר הגרמנים היו חזקים יותר. האמריקנים ספגו אבידות
כבדות (כ־19,000 הרוגים) במהלך הקרב בלבד. מספר
פשיטות ההפצצה על גרמניה גדל בשיעור ניכר לאחר הפלישה לנורמנדי,
וכ־70% מכלל הפצצות שהוטלו על גרמניה הוטלו לאחר תאריך זה.



גרמניה נחרבה כמעט לחלוטין. ב־30 באפריל 1945, כאשר ברלין נכבשה לחלוטין על ידי הצבא האדום הסובייטי, אדולף היטלר התאבד. ב־8 במאי 1945 הסתיימה המלחמה עם גרמניה, בעקבות כניעתה ללא תנאי לבעלות הברית.
החל מתרומה צנועה במספר החיילים בתחילת המלחמה באירופה־ בסוף המלחמה כ־60% מכלל הכוחות הלוחמים במערב אירופה היו אמריקנים.
בעקבות המחויבות האמריקנית להבסתו של היטלר באירופה, השנים
הראשונות של המלחמה נגד יפן היו בעיקר קרבות מגננה שבהן צי ארצות הברית
ניסה למנוע מהצי הקיסרי היפני להשתלט על אזור האוקיינוס השקט. בתחילת
הקרבות הכף נטתה לטובת יפן. יפן ניצחה בקלות והקימה בסיסים בגואם, תאילנד,
מאלאיה, הונג קונג, פפואה ניו גיני, אינדונזיה ובורמה. מסע הכיבושים הזה
היה מהיר יותר מהבליצקריג הגרמני בתחילת המלחמה. נקודת המפנה במערכה הייתה
לאחר “קרב מידוויי” ביוני 1942. צי ארה""ב הצליח
לפצח את הצפנים של מערכת התקשורת היפנית, מה שנתן לאמריקנים את האפשרות
להיערך בצורה מתאימה כדי להביס את יפן. ארצות הברית נקטה בטקטיקה של תקיפת
האיים הקטנים והפחות מוגנים ולא בתקיפת נקודות השליטה היפניות העיקריות.
במהלך התקופה הזאת הונחה התשתית למה שעתיד להיות הניצחון הגדול ביותר
במלחמה כולה.
המלחמה באוקיינוס השקט הפכה לעימות הימי הגדול בהיסטוריה.
הצי האמריקני ניצח בקרבות רבים לאחר שבמהלך תקופה מסוימת היה קרוב לשבירה
ולתבוסה מוחלטת על ידי הצי הקיסרי היפני. הכוחות האמריקניים נערכו לפלישה
לתוך יפן עצמה כדי לכפות על יפן להיכנע ללא תנאי. ההחלטה להשתמש בנשק
גרעיני כדי לסיים את המלחמה הפכה לאחד הנושאים השנויים במחלוקת הקשורים
למלחמה. תומכי הטלת הפצצות טענו כי פלישה תעלה בחיי אדם רבים. כמו כן, הם
טענו שהפצצה קונבנציונלית תגבה יותר קורבנות אזרחיים. המתנגדים להטלת
הפצצות טענו שהיה צורך לערוך תצוגת תכלית צבאית, או לאיים על היפנים בשימוש
בפצצה הניסיונית ולדרוש מהם להיכנע.
הפצצה הראשונה הוטלה על הירושימה ב־6 באוגוסט 1945, ובעקבות זאת היפנים היו בהלם מוחלט. הפצצה השנייה הוטלה על נגסאקי ב־9 באוגוסט, כאשר האמריקנים הפיצו דיסאינפורמציה שבכוונתם להמשיך
בכך. ב־15 באוגוסט 1945 נכנעה יפן ללא תנאי והמלחמה נגמרה. סוף המלחמה הגיע ללא פלישה
שתגרור בעקבותיה מרחץ דמים, והוא היה חלק כפי שארצות הברית קיוותה.
 
פרק 61: יהדות ארצות הברית



יהדות ארצות הברית היא הקהילה היהודית השנייה בגודלה בעולם
לאחר יהדות ישראל. הקהילה היהודית בארצות הברית מגוונת ומחולקת בין זרמי
היהדות השונים. מרבית יהודי ארצות הברית הם צאצאי מהגרים מאירופה שהגיעו אל
“העולם החדש” בסוף המאה ה־19 ובראשית המאה ה־20. ארצות הברית הייתה המדינה הראשונה בעולם שהעניקה, כבר בסוף המאה ה־18, שוויון זכויות מלא ליהודים.



יהדות ארצות הברית נוצרה בעיקרה על ידי שלושה גלי הגירה המונית, כאשר בכל גל עלה בהרבה מספר המהגרים על מספר הוותיקים:

גל ההגירה הספרדי־ התיישבות יהודית בארצות הברית ־ רוב
ההגירה הייתה ממוצא אשכנזי, אך היה גם מיעוט בתוך המיעוט היהודי, שנקרא
מיעוט יהודי ספרדי (במאה ה17 עד אמצע  המאה 18).
גל ההגירה הגרמני־ המשך הגירת יהודי אשכנז באותן  תקופות של הגירת הגל הספרדי.
גל ההגירה המזרח אירופאי־ גל היהודים שעלו בתקופת
מלחמת העולם השנייה עקב פרוץ המלחמה והמצב ששרר במזרח אירופה במגוון
היבטים־ אנטישמיות, כלכלי, פוליטי וחברתי.

הגלים האלו ביססו את החברה האמריקאית כלל־ עקב הגירת אנשים
משכילים החברה פרחה והתקדמה. ההגירה סייעה גם ליהודים שעתה קיבלו הגנה בארץ
שאינה אנטישמית.
היהודים השתלבו היטב בחברה האמריקנית מכמה סיבות:

הפרדה בין דת ומדינה ־ בארצות־הברית נהוגה הפרדה חוקית  בין דת ומדינה וקיימת סובלנות בסיסית כלפי בני דתות שונות.
לאומיות אזרחית ־ הלאומיות האמריקנית מבוססת על שותפות
אזרחית וקבלת החוקה ולא על מוצא אתני משותף. כל אדם מכל קבוצה אתנית או
דת כלשהי יכול להיהפך לאמריקני בזהותו.
מדינת הגירה ־ ארצות הברית היא מדינת מהגרים המורכבת
מקבוצות אתניות שונות. היהודים אינם נתפסים כחריגים אלא מהווים קבוצה
אחת מני רבות.
תרומה חברתית ־ התרומה של יהודים רבים לחיי הכלכלה,  המדע והתרבות באמריקה זכתה להערכה רבה.

יהודים החלו להגר למושבות הקולוניאליות באמריקה כבר במאה ה־16 עם התחלת התיישבות “הלבנה” ביבשת החדשה. מדובר
בעיקר באנוסים מספרד, שהיתרונות הכלכליים בעולם החדש קרצו להם למרות אימת
האינקוויזיציה הקתולית. ואכן, הם נרדפו קשות במקסיקו ובפרו
הספרדיות.
בברזיל הפורטוגזית האינקוויזיציה הייתה פחות אכזרית וגם שם
קמה קהילת אנוסים, שמצבם שפר כאשר ההולנדים כבשו את מחוז פרנמבוקו והעיר
רסיפה. ההולנדים היו היחידים, בתקופה זו, שאפשרו לאנוסים להופיע כיהודים
באורח גלוי והאנוסים נהרו לאזורים שהיו בשליטתם. ברסיפה אף הוקמה קהילה בשם
“צור ישראל”. אך, ב־1654 הסתיימה התיישבות מוצלחת
זו עם כיבוש העיר מחדש על ידי הפורטוגזים ואנשי הקהילה נמלטו והתפזרו לכל
עבר.
הראשונים וביניהם יעקב ברסימסון הפליגו והגיעו לנמל הולנדי
בשם ניו אמסטרדם, לחופה המזרחי של צפון יבשת אמריקה כדי לבדוק את אפשרויות
ההגירה למקום, את אותה קבוצה החליפו 23 איש אחרים.
למרות קשיי הקליטה, מאחר שהיו חסרי כל, והתנגדות המושל ההולנדי פיטר
סטויווסנט להקמת יישוב קבע עבורם, הם התיישבו במקום, בעיקר הודות להתערבותם
של יהודים הולנדים אמידים בחברה ההולנדית המסחרית לאיי הודו המערביים,
שהייתה הבעלים החוקיים של המושבה. היהודים קבלו על עצמם לדאוג לנצרכים
שבהם, קיימו בצנעה את אורח החיים היהודי וזכויותיהם הכלכליות היו מוגבלות.
זו הייתה ראשית ההתיישבות היהודית בצפון אמריקה.
ב־1664 נכבשה ניו אמסטרדם על ידי הבריטים ושמה שונה לניו יורק. עד סוף המאה ה־17 ותחילת המאה ה־18 היגרו לארצות הברית
צאצאי גולי ספרד ופורטוגל שבאו מברזיל (נחשבו למיעוט בתוך החברה היהודית
שעלתה לארה""ב באותן השנים), הולנד ואנגליה וכן מעט מיוצאי אשכנז (גרמניה
בעיקר) שבאו ישירות מארצם או דרך אנגליה (שאפילו נחשבו ל“רוב”). ההערכה היא
כי בשנת 1700, לערך, היו בסך הכל כמאה יהודים מתוך
כמאה אלף תושבים, שאכלסו את המושבות הבריטיות העתידות להקים את ארצות
הברית.
בשנת 1740 הוציא הפרלמנט הבריטי את חוק ההתאזרחות (Naturalization Act) שאיפשר לכל
היהודים היושבים במושבות בריטניה ביבשת אמריקה להפוך לאזרחים. החוק לא נועד
רק ליהודים ואיפשר גם להוגנוטים108 להתאזרח.
על מנת לקבל אזרחות היה על המועמד להוכיח ישיבה של שבע
שנים ברציפות במושבה. החוק קבע כי יהודים לא חייבים להשתמש בנוסח השבועה
הכולל את המשפט “לפי אמונתי האמיתית כנוצרי”, ובכך איפשר ליהודים לשאת
שבועה שלא נגדה את אמונתם. חוק זה הקדים את אפשרויות ההתאזרחות של יהודים
באנגליה עצמה. בין 1740 למלחמת העצמאות האמריקאית התאזרחו על סמך חוק זה כ־200 יהודים, רובם בג’מייקה שהייתה מושבה מאז 1670.
היישוב היהודי מנה בערך 2000 איש בסוף המאה ה־18, כשהוקמה ארצות הברית, מתוך
אוכלוסייה כללית של כשני מיליון. הם היו מרוכזים בעיקר בערים ניופורט, ניו
יורק, פילדלפיה וצ’ארלסטון. ב־1733 הוקצתה ספינה
נפרדת ליהודים עניים מלונדון, במסגרת משלחת מאורגנת מטעם נדבנים בריטים,
שהתיישבה בג’ורג’יה.
כך, עם סיום התקופה הקולוניאלית ולפני הכרזת העצמאות של
ארצות הברית, קמה קהילה יהודית נוספת גם בסאוואנה. ככלל, מצבם הכלכלי היה
טוב ואצל חלקם אף מצוין. הם עסקו במגוון תחומים ־ מסחר טבק ועד גידול קני
סוכר.
מבחינה חוקית וחברתית לא התעוררו כמעט בעיות. בעקבות the British Naturalization Act of 1740 יהודים שהתגוררו לפחות 7 שנים במושבה
יכלו לקבל אזרחות וקיבלו זכויות מלאות וקיימו קשרים חברתיים עם שכניהם.
היהודים התערו בחיים הכלכליים והמדיניים ואיישו משרות אזרחיות וצבאיות (עוד
במלחמת העצמאות חלקם השתתפו כקצינים וחיילים).
ההשתלבות הביאה לנישואי תערובת רבים כך שילדי המהגרים
חונכו ליהדות באופן מצומצם ביותר (רק בבית הכנסת ולא במוסדות חינוך). בנוסף
לכך דלילות אוכלוסיית היישוב ־ הפיזור בשטח ומספר היהודים המועט ־ הביאו
להיטמעות רבים מהיהודים.
בשנת 1800 הקהילה היהודית הגדולה ביותר במדינה החדשה נמצאה בעיר צ’ארלסטון שבקרוליינה הדרומית. מתוך
2,500 יהודים בכל רחבי המדינות המייסדות של ארצות הברית (13 המושבות) הקהילה בצ’ארלסטון מנתה כ־500
יהודים, בעוד שבכל קרוליינה הדרומית התגוררו כאלף יהודים.
זאת, לעומת קהילות ניו יורק ופילדלפיה, שמנו יחדיו פחות מאלף יהודים. הדבר
נבע מסובלנותן היחסית של קרוליינה הדרומית וצ’ארלסטון כלפיהם. הם הורשו
לקיים את פולחנם הדתי בחופש מוחלט, לסחור, לרכוש אדמה, להוריש אדמה, להופיע
כעדים בערכאות ולהצביע. מצ’ארלסטון יצאו ג’ודה בנג’מין, שר בשורות
הקונפדרציה, בזמן מלחמת האזרחים, סוחר העבדים אברהם סייקסס, יוסף טוביאס־
הסוחר ובעל האניות, וג’ייקוב נ' קרדוזו, העיתונאי והתאורטיקן הכלכלי
המפורסם. בצ’ארלסטון נולדה התנועה הרפורמית, שמקיפה כיום חלק נכבד מכל
יהדות ארצות הברית.
באמצע המאה ה־19 הגיע לארצות הברית
גל הגירה חדש מגרמניה, פולין ומדינות מרכז אירופה. מרבית המהגרים היו יהודי
גרמניה. הגל נמשך עד 1880 בקירוב.
ב־1840 היו בארצות הברית כ־15,000 יהודים מגרמניה, ב־1859 כ־50,000 וב־1869 כ־150,000. עד 1877 עלה מספר היהודים ל־229,087. ב־1881 חיו כבר 300,000 יהודים בארצות הברית. בין השנים 1830–1889, 200,000 יהודים היגרו מגרמניה לארצות הברית.
כבר באמצע המאה הפכו המהגרים הללו לרוב על פני היהודים
הוותיקים, יוצאי ספרד. המהגרים הגיעו מכיוון שהתייאשו מ“אביב העמים” שלא
הצליח (מבחינת היהודים לפחות) ומהמגבלות החדשות בארצות מוצאם. מהגרים אלו
עסקו בעיקר ברוכלות אך גם במלאכה בעיקר בענף ההלבשה.
חלקם נדדו מערבה לצד החקלאים האמריקאים, וכך היישוב היהודי
התפשט עד לסן פרנסיסקו ־ הוקמו קהילות בערים הגדולות שבארצות הברית,
ובעיירות רבות התיישבה משפחה יהודית. עד מהרה הצטרפו למשפחה משפחות נוספות
ונוצרו קהילות בכל רחבי ארצות הברית.
המהגרים החדשים השתלבו היטב הן בכלכלה ־ רבים היו סוחרים
גדולים, בנקאים ותעשיינים ־ והן במדינה ־ במלחמת האזרחים, למשל, לחמו אלפי
יהודים, רובם לצד הצפון. מבחינה דתית־פנימית המהגרים החדשים היו פחות
אדוקים בדתם מהוותיקים וזאת בנוסף לפער החברתי־כלכלי ביניהם שהביא לקרע
עמוק בין יהודי ארצות הברית. המהגרים החדשים הנהיגו רפורמות בדת, חלקן כאלה
שהונהגו בארץ מוצאם עוד טרם צאתם, הקימו מוסדות שונים ־ בתי־חולים, מוסדות
צדקה, “היכלות” לתפילה (כתחליף דמוי־נוצרי לבתי כנסת) ודאגו לחינוך יהודי
ולשימור התרבות. הוקמו תנועות, ארגונים וכתבי־עת שמטרותיהם לאחד את היישוב
ולקרבו לתרבות האמריקאית תוך שמירה על המסורת, או להדגיש את המוסר
וההומניזם שביהדות.
בסוף אוגוסט ותחילת ספטמבר 1840,
התחילה הקהילה היהודית בארצות הברית להגיב באופן פומבי ל“עלילת דמשק”, עם
כינוס פגישת מחאה בשש ערים באמריקה. הייתה זו ההשתתפות הראשונה של יהודי
אמריקה במאבק יהודי בינלאומי למען יהודים בחוץ לארץ.
בסוף המאה ה־19 החלה הגירה המונית
של יהודים ממזרח אירופה לאמריקה שנמשכה גם בראשיתה של המאה
ה־20. היהודים ביקשו חירות ושוויון זכויות שאותם לא
קיבלו במקומות מושבותיהם הקודמים. ברוסיה הצארית ממנה הגיעו רוב המהגרים,
סבלו היהודים מאפליה ורדיפות. בארצות־הברית יכלו להתקבל לחברה
כשווים.
גל ההגירה השלישי היה רחב ההיקף ביותר מבין שלושת גלי ההגירה. בין השנים 1881 ל־1914, בעקבות “חוקי מאי”, היגרו לארצות הברית כ־2 מיליון יהודים (עשירית מכלל המהגרים לארצות הברית, שני שלישים
מהמהגרים היהודים בעולם). המרכיב הדומיננטי ביניהם היו יהודים מרוסיה
(שכללה חלק ניכר מפולין), אך רבים מוצאם היה גם מרומניה וממזרח
אוסטריה־הונגריה (גליציה).
בין השנים 1903–1908 הגיעו לארצות הברית קרוב לחצי מיליון יהודים מרוסיה.
ב־1908 שיעור המהגרים בקרב האוכלוסייה היהודית הגיע לשלושה רבעים והמשיך לעלות. מספר היהודים הגיע ל־3,388,951 ב־1917.
בין השנים 1900–1920, הגרו לארצות הברית יותר ממיליון וחצי יהודים ממזרח אירופה. גל
זה המשיך, לאחר הפסקה בתקופת המלחמה, עד אמצע שנות העשרים, אז נחקקו חוקים
המצמצמים מאוד את ההגירה. כך נרשמו כ־73,000 מהגרים יהודים ב־1924–1931 לעומת כ־656,000 בין 1907 ל־1914. מספר היהודים החל להתייצב, כאשר 4,228,029 יהודים חיו בארצות הברית ב־1927, וב־1937 ־ 4,770,647.
לאחר מכן הגיעו גלי הגירה קטנים יותר, למשל, פליטי הנאצים,
בעיקר מאירופה המרכזית והמזרחית, לפני מלחמת העולם השנייה
(כ־110,000 ב־1933–1941), וניצולי השואה לאחריה. המהגרים
החדשים פנו לעבוד בחרושת ומלאכה וברוכלות ומסחר. רק מיעוט קטן פנה
ל“מקצועות החופשיים” משום שדרישת השוק האמריקאי הייתה לעבודה פיזית
בתעשייה. מעטים אף פנו לחקלאות ברוח הסוציאליסטית מרוסיה, דוגמת חברי תנועת
“עם עולם”109, אך רק חקלאות מעורבת במלאכה הצליחה לקיים מושבות.
מהגרים אלה הקימו ארגונים רבים: בתחום הסוציאלי הוקמו
איגודים מקצועיים ותנועות פועלים ובתחום הכלכלי והתרבותי הוקמו איגודי
מהגרים לפי מקום המוצא־ הלַנדסמַנשַאפטים ־ ארגון סיוע הדדי ונדבנות של
מהגרים יהודים יוצאי אותה עיר או אותו אזור ־ שתמכו במהגרים כלכלית וחברתית
על ידי טיפוח הרגשת כלל־ ישראל, מיזוג יהדות ואמריקניות, צדקה וכו' ובהם
נשמרו מנהגים והליכות מארצות המוצא.
הקושי העיקרי אצל המהגרים החדשים היה כלכלי. מכיוון שרוב
המהגרים היו במקור זעיר־בורגנים ואילו המשק בארצות הברית היה זקוק לפועלים
ובעלי־מלאכה, המהגרים היו צריכים להסתגל לעבודה פיזית קשה, אם הצליחו למצוא
עבודה.
שיטת העבודה המקובלת בתעשייה האמריקאית אז ה־sweating system (או Sweatshop מערכת של העסקת עובדים במשך שעות ארוכות בשכר נמוך ולעתים קרובות
בתנאים לא בטוחים או לא סניטריים) והיא הייתה כרוכה בעמל רב, בתנאים גרועים
ותמורת שכר נמוך (כתוצאה מריבוי המהגרים שגרם לירידת ערך העבודה).
נוסף על כך מהגרים רבים בגל זה התרכזו בניו יורק, בעיקר
בלואר איסט סייד מרובת האוכלוסין והצפופה ובהארלם, ובעקבות זאת נוצר שם לחץ
כלכלי גדול, אליו התווספה בעיית הצפיפות ותנאי המחיה הנמוכים ברבעים בהם
התרכזו היהודים.
מבחינה חברתית היהודים נקלטו בצורה די טובה, ולמרות זאת
התרחשו מספר גילויי אנטישמיות כגון איסור על כניסת יהודים למועדונים ובתי
מלון מסוימים, פעילות “ארגון העבודה האמריקאי” שפחד מ“השתלטות” היהודים
חסרי הניסיון והארגון על מקורות הפרנסה ומהורדת השכר, וגורמים מצד “ותיקי”
ארצות הברית שלא שמחו על “קיבוץ הגלויות” בארצות הברית.
תהליך ה“אמריקניזציה” וההשתלבות התבטא בעיקר בהתחזקות זרם
התנועה ליהדות מתקדמת ביהדות, ובהתרחקות מהדגם האורתודוקסי של היהדות.
לאמריקניזציה היה גם ביטוי פוליטי ־ היהודים נעשו יותר ויותר מעורבים בקלחת
הפוליטית והמדינית בארצות הברית בין אם מדובר בהרצאות שנשאו פוליטיקאים
במסדרים היהודיים (=“לוג’ות”), בין אם מדובר בהתערבות ארגונים יהודיים
(“הוועד היהודי האמריקאי” במיוחד) במדיניות ארצות הברית הנוגעת ליהודים ־
לדוגמה איסור כניסת יהודים (גם אזרחי ארצות הברית) לרוסיה.
בקרב צאצאי המהגרים, האמריקניזציה הייתה חזקה במיוחד
מכיוון שגדלו באמריקה וחונכו בבי""ס כללי בדרך כלל, לצד לא יהודים והושפעו
מהם. כשהתבגרו פנו לעיתים למקצועות שונים מהוריהם, כמו מקצועות
חופשיים.
למרות תהליך האמריקניזציה, נשמר יחוד חברתי ותרבותי אצל
המהגרים ובניהם. הגורמים לכך הם ההתרכזות הגאוגרפית של היהודים. ארגונים
שונים ־ הלוג’ות הם הבולטים ביותר ־ קיימו פעילות חינוך וחברה, ערכו מפגשים
ודיונים במטרה לתת למהגרים יהודים חיי חברה ייחודיים. פעולות אלה, בנוסף
לרגש הלאומי של היהודים, הספיקו כדי לשמור על אחדותם, למרות השפעות
האיגודים המקצועיים בהם חברו.
אצל הדור השני, הפעילות החינוכית יהודית (לימוד בחדר, sunday schools) ־ שהייתה ברמה נמוכה ־ לא
עמדה בפני השפעת החינוך הכללי והסביבה בה עבדו וחיו. ההשפעה בלטה אצל בעלי
המקצועות החופשיים, אך הופיעה אפילו אצל העובדים בארגונים יהודיים.
כמו כל הקבוצות הדתיות בארצות הברית, עברה גם יהדות ארצות
הברית תהליך “אמריקניזציה”. כלומר, החיים בארצות הברית הבדילו אותם באופן
ניכר מיהודים אחרים, בכלל, ומקהילות המוצא, בפרט. אחד מסממני האמריקניזציה
הוא השתייכות הוולונטרית לקהילה דתית. זה מנע תופעות כמו הפיצול בין
חילונים לדתיים, הקיים למשל בישראל.




הזרם הקונסרבטיבי ־ צבר תנופה בראשית המאה ה־20
והתחזק על ידי ההגירה ממזרח אירופה אשר הביאה לאמריקה
יהודים אשר לא כולם היו אדוקים בדתם, אך הייתה להם זיקה חיובית למסורת
היהודית ולסמלים היהודיים, כולל ציונות. נראה שהקונסרבטיבים היוו
כ־40% מן היהודים.
היהדות הרפורמית הובאה לארצות הברית על ידי יהודים  יוצאי גרמניה במאה ה־19. תנועה זו גרסה כי יש
לערוך תיקונים נרחבים בדת היהודית כדי להתאים אותה לתקופתם. כך צומצמו
המצוות המעשיות בענייני כשרות, שבת, ושאר נוהגים דתיים, בבית הכנסת
(“היכל”) הוסרו המחיצות בין גברים ונשים, הוכנסו אורגן ומקהלה, ובוטלה
חובת כיסוי הראש. בתחילה נטה הזרם לכיוון אנטי־לאומי ומכאן,
אנטי־ציוני. לדוגמה, לאחר הצהרת בלפור, עת “סכנת הציונות” נתפסה כממשית
יותר, עמדה “הוועידה המרכזית של הרבנים האמריקנים” (הרפורמים)
(CCAR ־ Central Conference of American
Rabbis) בראש המתנגדים לציונות. נראה שהרפורמים היוו  כ־30% מן היהודים.
הזרם האורתודוקסי – התחזק עם בוא המהגרים ממזרח
אירופה. אלה ייסדו מאות בתי כנסת, “חדרים”, “חצרות” חסידים וישיבות
שמטרתם הייתה לשמור על העולם היהודי הישן. כתנועה מאורגנת הייתה היהדות
האורתודוקסית חלשה מהזרמים האחרים, עקב עזיבה מזורזת של הדת בקרב
מהגרים, שרבים מהם היו מלכתחילה סוציאליסטים או בונדיסטים. נראה
שהאורתודוקסים היוו כ־15% מן היהודים.




גלי ההגירה הראשונים דבקו בפרנסות יהודיות מסורתיות, למרות
החופש התעסוקתי ששרר בארצות הברית. חלק ניכר מהמהגרים היהודים הצטרפו
לסדנאות היזע, בעיקר בתחום החייטות או בתעשיות העזר.
אחרי מלחמת העולם הראשונה השינוי בתחום הכלכלי והחברתי היה
גדולביותר ביחס לעבר. על הקהילה היהודית עבר תהליך “דיפרוליטאריזציה” ־
מעבר לעבודות פחות פיזיות (תהליך הפוך לזה שעבר על המהגרים בגל השלישי).
בניהם של פועלים ובעלי מלאכה, חנוונים וסוחרים פנו לעבוד בבתי מסחר גדולים,
במקצועות החופשיים ובמשרדים פרטיים וממשלתיים. גם חלק מההורים פנו לעבר
עיסוקים אלו, אף על פי שנאבקו במשך דור על זכויות כלכליות וסוציאליות
בעבודתם.
תהליך זה הביא לכך שבתקופת מלחמת העולם השנייה מחצית מהיהודים עסקו במסחר, רק 25% במלאכה ותעשייה (קלה), 12% במקצועות חופשיים (רפואה, חינוך, פקידות
ועוד) והשאר בשירותים, חקלאות ותחבורה. השינוי בלט במיוחד בערי השדה
ובעיירות (במקצועות החופשיים, למשל, חלקם של היהודים הגיע לפי 4
מאחוזם המספרי באוכלוסייה המקומית).
יהודים החלו לעזוב את שכונות המגורים הצפופות, כמו הלואר איסט סייד (Lower East Side). למעשה, עד אותה העת,
עשו היהודים בארצות הברית חיל יותר מקהילות מהגרים אחרות שהגיעו לארצות
הברית בערך באותו זמן, ואף שישבו בה דורות. אחת הסיבות לכך היא שלמרות
עוניים, בתקופה שלאחר הגירתם, הייתה ליהודי מזרח־אירופה השקפת חיים של
המעמד הבינוני. הם החשיבו ביותר חינוך והשכלה, והשקעה באלה ביססו את הגישה
שזו השקעה ארוכת טווח בעתידם ובעתיד בניהם. כן קיים היה אצלם, יותר מן
המקובל אצל קבוצות מהגרים אחרות, מערך סיוע הדדי. בכל זאת, תהליך זה היה
הדרגתי ועוד ב־1952 כשליש מיהודי ניו־יורק היו עובדי כפיים.
אחד מאמצעי ההשתלבות החשובים היה מוסדות ההשכלה. היהודים,
יותר מהקתולים למשל, נטו לשלוח את ילדיהם לבתי־הספר הממלכתיים, כאשר חינוך
יהודי, אם ניתן, ניתן לרוב בימי שבת וראשון.
בשלב הראשון יהודים מעטים בשל אפליה הלכו ללמוד
באוניברסיטאות היוקרתיות, אך יהודים גדשו באלפיהם את האוניברסיטאות ומוסדות
להשכלה גבוהה שבהם הרגישו נוח יותר כמו הסיטי קולג' של ניו יורק
(CCNY) והנורמל קולג' (לימים מכללת האנטר) ־ לנשים.
יתרה מזאת, צעירים יהודים המשיכו ללמוד באוניברסיטאות ובקולג’ים גם בעת
המשבר, למרות הסיכוי הקלוש למצוא עבודה. עם הזמן הלך ועלה גם מספרם של
היהודים באוניברסיטאות היוקרתיות במדינה.
בין מלחמות העולם החלו מנהיגי היהודים להתלבט בשאלת
השתלבותם בחברה ובתרבות האמריקנית. עד אז שלטה גישת “כור ההיתוך” לפיה
תהליך האמריקניזציה מחייב את המהגרים להיטמע בתרבות האנגלו־סקסית ולוותר על
מאפייני תרבותם המקורית. בשנים אלו החלה להתפתח “הגישה הפלורליסטית” אשר
נתנה מקום לטיפוח הייחוד. יהודי ארה""ב נטשו את ההתבדלות מרצון והחלו להשתלב
בתרבות האמריקנית ולהרגיש אמריקנים.
סופרים ויוצרים יהודיים השתלבו בספרות האמריקנית ובעולם
הבידור, הקולנוע והמוזיקה. לקראת סוף התקופה יהודים השתלבו היטב בפוליטיקה
ובתפקידי ציבור: בין שתי מלחמות העולם כיהנו בבית המשפט העליון שלושה
יהודים, ארבעה מושלי מדינות היו יהודים ושורה ארוכה של פעילים מפלגתיים.
יחד עם השינוי המעמדי פחת חלקם של היהודים המשתייכים לתנועות שמאל
רדיקליות. אך להשתלבות היה אופי מיוחד: הם אמצו את דפוסי התרבות
האנגלו־אמריקנית, אך שמרו על ייחודם התרבותי והלאומי. בכך השתלבה נטייה של
יוצאי מזרח אירופה למידת־מה של התבדלות, שמירה על הזהות הייחודית, על סביבה
יהודית ועל מוסדות יהודיים, תוך השתלבות בחברה האמריקנית. כך נוצר דפוס
חיים יהודי מיוחד אשר בא לידי ביטוי בהקמת מסגרות ארגוניות קהילתיות
מקומיות באופן וולונטרי, המאפשרות פעילות יהודית דתית, תרבותית, חינוכית
ולאומית. המבנה הקהילתי שהקימו היהודים היה משוכלל יותר מאשר אצל כל קהילה
אתנית אחרת. פרט לבתי כנסת קיימו הקהילות מוסדות חינוך, בריאות, שירותים
סוציאליים, מרכזים קהילתיים, בתי קברות, הוציאו כתבי־עת וכיוצא בזה. בכל
הקהילות החשובות הוקמו פדרציות יהודיות. יהודי ארצות הברית הקימו מספר רב
של מוסדות וארגונים שהקיפו ב־1945 97% מיהודי ארצות הברית.
עוד ב־1859 נעשה ניסיון להקמת
ארגון המייצג את יהודי ארצות הברית: “ועד הנציגים של יהודים אמריקנים”
(The Board of Delegates of American Israelites),
אלא שהניסיון נכשל כשהתברר שאין הארגון יכול לייצג את כלל יהודי ארצות
הברית. מה שעמד למכשול בדרך להקמת ארגון מייצג כזה, היה נטייתם של רוב
יהודי ארצות הברית שלא להראות כמתבדלים, או ככאלה שאינם שמים מבטחם ב“שיטה
האמריקנית” שאחד מעיקריה הוא שהדת היא עניינו של הפרט.
כתוצאה, עיקר כוחה הארגוני של יהדות ארה""ב התמקד בקהילות
המקומיות, ובעיקר, סביב המגביות שארגנו, הן לצורך מוסדות מקומיים, כגון
בתי־חולים, עזרה לנצרכים וכיוצא בזה, הן לצורך ארגונים כלל־ארציים, והן
לצורך מטרות שמעבר לים, כמו עזרה ליישוב. הבולטים בארגונים היהודיים להם
הייתה פריסה ארצית היו:

בני ברית – נוסד ב–1843 על ידי
יהודים יוצאי גרמניה כמסדר אחווה. חוקתו עסקה בקידום ופיתוח תכונותיהם
הרוחניות והמוסריות של היהודים מצד אחד, ובהקלת מצוקת עניים, חולים,
נפגעי רדיפות ושאר זקוקים לסיוע מצד שני. לארגון הייתה חשיבות רבה
לקליטת המוני המהגרים היהודים ממזרח אירופה.
הוועד היהודי־אמריקני היה ארגון של האליטות בקרב יהדות  ארה""ב, ששימש כשדולה, בעיקר לצורך הגנה על היהודים בארצות חוץ.
הקונגרס היהודי האמריקאי ־ מגעים להקמתו החלו  ב־1915–1916 בשל הרצון,
בעיקר של יוצאי מזרח־אירופה, לייצוג דמוקרטי יותר מאשר “הוועד”
ה“אריסטוקראטי”. לאחר מלחמת העולם נוסף גם צורך קונקרטי לייצוג היהודים
בוועידת השלום בפריס. ב–1918 נערכו בחירות  כל־ארציות בהשתתפות כ־335,000 מצביעים. תחילה
סוכם כי הארגון יתפזר לאחר סיום ועידת השלום. כאשר הגיע מועד הפיזור
ב־ 1920 החליטו חלק מן הארגונים היהודיים,
בעיקר ארגוני המהגרים ממזרח אירופה וארגונים ציוניים, להקים קונגרס
קבוע. הקונגרס, אשר חדל להיות אחרי ועידת השלום גוף המייצג את מרבית
יהדות ארצות הברית, שם לו למטרה לפעול הן בענייני יהודי ארה""ב, הן
בענייני בניין הבית הלאומי וענייני יהדות העולם.
American Jewish Joint Distribution Committee (“הג’וינט”) – קם ב–1914. בשנות  ה־20 פעל לסיוע ושיקום יהודי מזרח־אירופה (מלבד
ברית המועצות). הג’וינו הקים רשת שרותי סעד רחבה אשר עסקה גם בחינוך
טכנולוגי, ותמכה בתוכניות להתיישבות על הקרקע של יהודים בברית המועצות
(קרים ובירוביג’אן). אחר כך, בשנות ה־30, עסק
הג’וינט בעזרה ליהודי גרמניה ולפליטים ממנה. הארגון הקים מערכת לגיוס
כספים אשר פעלה בכל חלקי האוכלוסייה היהודית בארה“ב והיוותה דוגמה
לכוחה. במלחה”ע ה־2 ואחריה היה ה“ג’וינט” ארגון  הסיוע החשוב ביותר עבור ניצולי השואה.
ל“לנדסמנשאפטים” (ארגונים של יוצאי ערים) הייתה חשיבות
רבה בקליטה כלכלית וחברתית של בני עירם. בהמשך הם סייעו גם לבני העיר
שנשארו באירופה והיוו מקור סיוע רב במלחה“ע ה־1 ולאחריה, עת מנו כרבע מיליון איש. לאחר מלחה”ע ה־1
הצטמצמו והלכו אותם ארגונים, עם עליית משקלם הדמוגרפי
של ילידי ארה""ב, שכן קשה היה יותר ויותר לאותם ארגונים, למשוך את צאצאי
המהגרים. לאחר השואה הצטמצמה פעילותם עוד מאחר שלא נותרו יהודים בערי
המוצא.

הארגון הבולט ביותר בתקופה זו היה “הג’וינט” שעסק בסעד
ופילנתרופיה בעיקר באירופה. הוא הוקם במטרה לעזור ליהודים נפגעי מלחמת
העולם הראשונה, אך המשיך לבצע פעילותו גם במלה“ע השנייה. פעילות הצדקה של
יהודי ארצות הברית הייתה מרובה גם ברמה המקומית. רבים מהיהודים עסקו בצדקה,
וארגונים ומוסדות צדקה הוקמו ברבות מהקהילות. כדי למנוע כפל פעולות ובזבוז
כספים הוקמו גופים מרכזיים בכל קהילה שעסקו בנוסף לסעד גם בדת וחינוך.
הלאנדסמאנשפטים והלוג’ות ־ מועדוני המהגרים ומסדרי האחים ־ המשיכו לפעול,
הבולט מביניהם היה “בני־ברית”. הגופים אוחדו ב־1932 ל”מועצת הפדרציות וקרנות הסעד"" שהפכה בהדרגה לגוף הראשי לניהול
העניינים הפנימיים של יהדות אמריקה.



בשנות ה־30 פעלו שלושה ארגונים
פילנתרופיים עיקריים ביהדות אמריקה: מועצת הפדרציות והג’וינט, ומגבית א“י
המאוחדת (איחוד קק""ל וקרן־היסוד). ב־1939 שלושת הארגונים התאחדו ל”מגבית היהודית המאוחדת"".
בשלושת הזרמים הדתיים חלו שינויים רבים. הפילוג לזרמים גרם להחלשת כוחה של הדת בחיי יהודי ארצות הברית ולכן ייסדו 3 הזרמים את “מועצת בתי הכנסת של אמריקה” לשם קידום היהדות וחיזוק
השפעת בית הכנסת. ארגון זה משמש לעיתים כדובר יהדות ארצות הברית.

קונסרבטיבים ־ אצל הקונסרבטיבים עצמם לא חל כמעט
שינוי, אלא שהוקם תת־זרם חדש, הרקונסטרוקציה, על ידי הרב פרופ' מרדכי
קפלן. הזרם תמך בציונות (כמעין המשך לציונות רוחנית של אחד העם), מתוך
הרעיון שתכליתו של אדם להגיע לישועה, להיות “אנושי בתכלית” וזאת על ידי
השתייכות למסגרת לאומית. הפרופ' ניסה להשתית את הדת לא על סמכות מוסדית
והלכות אלא על שאיפת האדם לישועה. על אדם להשתייך למסגרת חברתית
(לדוגמה, תנועה לאומית), ולהעשיר את חייו הרוחניים ולהשכיל על ידי קבלת
ערכים ויסודות מן היהדות המסורתית בהתאם לרוח התקופה הנוכחית.
אורתודוקסים ־ בזרם זה נערכו בעיקר שיפורים בארגון ־
הוקמו (בדומה לרפורמים ולקונסרבטיבים) מספר ארגונים ארציים של בתי כנסת
ובתי מדרש לחינוך רבנים. גלי ההגירה הנמשכים, הן בראשית המאה והן לאחר
השואה, הביאו לגיוון אדיר בתוך מחנה זה, שהוא הקטן אך התוסס ביותר
ביהדות ארה“ב. עד לשנות ה־50 הייתה
האורתודוקסיה בנסיגה מתמדת, ורבנים הסכימו לפשרות כמו ישיבה מעורבת,
בעוד הקהל ברובו חילל שבת בפרהסיה ולרוב לא שמר מצוות כלל. לאחר מלחה”ע
ה־2 הגיע גל מהגרים מחמירים יותר מאירופה,
שייצבו את הזרם ואפשרו בין היתר פילוג מעשי ברמת הקהילה, ולא רק
העקרון, מהקונסרבטיבים.

כיום קיימים במחנה האורתודוקסי פילוגים והבדלים לרוב, על
מגוון אדיר המשתרע מחסידות סאטמר הקנאית, דרך חסידויות מתונות יותר והעולם
החרדי ליטאי המרוכז סביב ישיבת לייקווד וספיחיה, וכלה בקבוצות פתוחות כמו
חב“ד. כמו כן ישנה האורתודוקסיה המודרנית ואגפיה השונים, מהימין המתקרב
לחרדים (המהווים 6% בין כ־10% האורתודוקסים) ועד ל”אורתודוקסיה הפתוחה"".

רפורמים ־ הזרם הרפורמי עבר שינוי אידאולוגי גדול.
מהתנגדות גורפת ללאומיות וציונות, ואמונה ביהדות הנבואית לתמיכה פעילה
בציונות ובניין ארץ ישראל כמקלט לנרדפים ומרכז רוחני, וחזרה אל ערכי
המסורת, שמירת החגים וקיום המצוות.




אנטישמיות וביטויים של דעות קדומות



אנטישמיות לא הייתה תופעה חדשה בארצות הברית. אלא שעבור
היהודים, שעבורם נקודת המוצא הייתה האנטישמיות האירופית, היחס לאנטישמיות
בארצות הברית היה בדרך כלל כאל מטרד. האנטישמיות הייתה מוגבלת תמיד ליחידים
ולקבוצות קטנות בחברה האמריקנית, בעוד מרבית בני החברה קיבלו את היהודים
בזרועות פתוחות בתוך חברה שקידשה את ערכי השוויון וההפרדה בין דת
ומדינה.
בשנות ה־40 של המאה ה־19
החלו להופיע דעות קדומות נגד יהודים. המילה “יהודי” הפכה לפועל פופולרי (to jew), שמשמעותו לעשות עסקה ערמומית, תוך שימוש באתיקה “לא כשרה”.
בתקופת מלחמת האזרחים, תמכו יהודים רבים מטנסי, מיסיסיפי
וקנטאקי, בהצטרפות לקונפדרציית המדינות של אמריקה. את מחיר ההזדהות עם
מדינות הקונפדרציה שילמו היהודים עם כיבושה על ידי צבא האיחוד של מדינות
הצפון, בראשות הגנרל יוליסס גרנט, בשנת 1862. מיד
לאחר הכיבוש גרנט חתם על “הצו לגירוש היהודים ממחוז טנסי” בו הורה לגרש
מיידית את כל יהודי טנסי, מיסיסיפי וקנטאקי, פקודת גירוש היהודים היחידה
בתולדות ארצות הברית. בסופו של דבר, מפקדו העליון של גרנט, הנשיא לינקולן
ביטל חיש־מהר את הפקודה האנטישמית.
בזמן כהונתו של גרנט כנשיא (שירת כנשיא שתי כהונות, 1869–1877), הוא היה מעורב בעניינו
של אדגרדו מורטארה, ילד יהודי שנחטף על ידי רשויות האפיפיור באיטליה במטרה
לגדלו כקתולי, וכתב לאפיפיור פיוס התשיעי בבקשה לשחררו, בקשה שזכתה
להתעלמות מצידו של האפיפיור האנטישמי.
אפליה נגד היהודים בארצות הברית הייתה במרחב החברתי, מחוץ
לסמכות השיפוטית הפדרלית: במלונות, מתחמי נופש, בתי דירות, מועדונים
חברתיים ומוסדות חינוך פרטיים. בשנת 1877 אירעה
תקרית מפורסמת, בה ג’וזף זליגמן, בנקאי מכובד וידידם של הנשיאים לינקולן
וגרנט, נתקל בסירוב להלינו במלון סרטוגה.
לאחר מלחמת העולם הראשונה נשטפה ארצות הברית בגל לאומנות,
בדלנות, שנאת מיעוטים, ראקציה נגד המתירנות וחרדה מ“הסכנה האדומה”, שהיו
שזיהו אותה עם יהודים. קבוצות כמו קו קלוקס קלאן (Ku Klux Klan) פרחו. בהרווארד למשל, הנהיגו באופן בלתי רשמי מכסה המגבילה את
מספר הסטודנטים היהודים במוסד (“נומרוס קלאוזוס” לא רשמי).
ב־26 במאי 1924, לאחר שב־1921 הוטלו הגבלות על ההגירה הנכנסת (The Burton Bill), נתקבל בארצות הברית The Johnson־Lodge Bill, אשר צמצם ביותר את ההגירה מרוב מדינות העולם. חוקי ההגירה
של 1924 מנעו הגירה מסיבית ממזרח אירופה ומרבית
מדינות העולם. האמריקנים סגרו את שעריהם להגירה חופשית של מהגרים כפי שהיה
מקובל עד אז ונקטו במדיניות של הגירה סלקטיבית.
מספר אלמנטים בניסוח החוק נראו כנובעים מרצון לשנות את דפוסי ההגירה הקיימים (המכסה להגירה מכל ארץ הייתה 2% מילידיה במפקד 1890, עת רוב המהגרים
ממזרח אירופה ודרום אירופה טרם הגיעו), אף שהחוק נגע לכל המהגרים ללא הבדלי
דת, בעיני יהודים רבים נתפס החוק כאי־רצון לקבל יהודים נוספים ממזרח אירופה
במספרים גדולים למדינה. בשולי החברה היו גם תופעות של הסתה גלויה. כתוצאה,
הן מן האפליה, הן מן ההסתה, הגיעה האנטישמיות לרמה בה חשו אותה היהודים
בחיי היום־יום. לקראת סוף שנות ה־20 דעך הגל.
רוב התופעות לא היו אנטישמיות־במוצהר, מה גם שהיו מתונות
בהשוואה למזרח־אירופה. כמו כן סבלו קבוצות מיעוטים נוספות. ונראה שרוב
המהגרים בחרו להתעלם. אלה הציקו יותר לבני הדור שנולד באמריקה. תגובתם
הפוליטית של היהודים, אם הייתה, לא התבטאה כלפי חוץ.
גל שנאה נוסף פרץ בשנות ה–30 – התנגדות לניו דיל New Deal, שכונתה Jew Deal. בעוד שעד 1933 לא היו קיימים
בארצות הברית ארגונים אנטישמיים מוצהרים, הרי בחודשים שלאחר מכן קמו כמה
כאלה, ביניהם German־American Bund, Silver Shirts ו־White Shirts. מספר חבריהם הגיע לשיאו בקיץ 1934.
בשנים שאחר כך בלט בהסתה האנטישמית הכומר הקתולי צ’ארלס קוגלין (Charles Coughlin), שהתנגד בחריפות
לרוזוולט. קוגלין הפיץ את דעותיו באמצעות תחנת רדיו ולה
כ־62,000,000 מאזינים, רבים מהם לא־קתולים, ובאמצעות ביטאונו “צדק חברתי” (Social Justice).
הוא הושתק כשהצטרפה ארצות הברית למלחמה העולם השנייה, והגל שכך סמוך
לסיומה.
רוב החברה האמריקאית הלא יהודית קיבלה את היהודים ברמה
כלשהי. מבחינה כלכלית ופוליטית היהודים השתלבו היטב. גורמים לאנטישמיות
בארצות הברית היו מגוונים. מלבד ההצלחה היחסית של היהודים (כביכול על חשבון
אחרים) הגזענות הכללית הייתה רווחת בדרום ארצות הברית בעיקר ־ על אף תבוסתה
במלחמת האזרחים ־ ארגונים דוגמת הקו קלוקס קלאן שיצגו את השמרנות הנוצרית
הקיצונית.
אחד האנטישמים הידועים ביותר היה הנרי פורד כאשר הוא אימץ
את עלילות הדם של הספר הפרוטוקולים של זקני ציון. כמו כן נאומי הרדיו של
האב קופלין בשנות ה־30 המאוחרות הצביעו על כוחה של
ההתקפות על הקהילה היהודית. לעומת זאת, אלימות פיזית נגד יהודים הייתה רק
לעיתים נדירות. כך קרה כשתקפו יהודים במסע הלוויתו של הרב יעקב יוסף בניו
יורק בשנת 1902 והלינץ' של ליאו פרנק בשנת 1915.
מלחמת העולם השנייה והשואה



בשנים שלפני מלחמת העולם השנייה ובמהלך המלחמה, הקונגרס,
ממשל רוזוולט, ודעת הקהל הביעו דאגה לגורלם של יהודים באירופה, אך סירבו
בעקביות לאפשר הגירה בקנה מידה גדולה של פליטים יהודים.



ההתנגדות האמריקנית להגירה בסוף שנות ה־30 הייתה מונעת מלחצים הכלכליים הכבדים, שיעור האבטלה הגבוה תסכול
והתפכחות חברתית. הסירוב האמריקאי לתמיכה בהגירה יהודית באופן ספציפי,
לעומת זאת, נבעה גם מאנטישמיות, שגדלה בסוף שנות ה־30, והמשיכה לעלות בשנות ה־40. זה היה מרכיב חשוב בתגובה השלילית של אמריקה לפליטים יהודים.
דוגמה למדיניות ההגירה הייתה הספינה סנט לואיס שהפליגה מגרמניה במאי 1939 כשהיא נושאת עליה 936 פליטים יהודים מגרמניה. ב־4 ביוני 1939, כשהמתינה בים הקריבי בין פלורידה וקובה, הנשיא רוזוולט סירב להכניסה עקב חוק ההגירה של
1924, והחזיר את האונייה חזרה לאירופה. (הרחבה בעמוד 827).
הצלת אוכלוסיית יהדות אירופה לא הייתה בראש סדר העדיפויות
של ארצות הברית במהלך מלחמת העולם השנייה, מדיניות ההגירה הנוקשה שלה לא
הוסרה בתקופת השואה והוקצבו מכסות מהגרים יהודים מצומצמות ממערב אירופה דרך
העפלה, לעיתים דרך שהות ביניים באמריקה הלטינית. כשהקהילה היהודית בארצות
הברית לא הבינה את חומרתה של השואה עד שלב מאוחר.
במהלך מלחמת העולם השנייה, הקהילה היהודית האמריקנית הייתה
מרירה ומפולגות ולא הייתה מסוגלת לגבש חזית משותפת. רוב יהודי מזרח אירופה
העדיפו את הציונות, שראתה שיבה למולדת ההיסטורית כפתרון היחיד לבעייתם,
והוסטה תשומת הלב מהזוועות בגרמניה הנאצית. יהודים גרמנים נבהלו מהנאצים אך
זלזלו בציונות. חסידי הציונות בארצות הברית נסערו, אך מנהיגים רבים חששו כל
כך מתגובה אנטישמית בתוך ארצות הברית, עד שדרשו מכל יהודי המדינה לשמור על
פרופיל ציבורי נמוך. התפתחות חשובה אחת הייתה ההזדהות הפתאומית של רוב (אך
לא כל) המנהיגים היהודים עם הציונות בשלהי המלחמה.
התקשורת האמריקאית התעלמה במידה רבה מהשואה. כך למשל ארתור
זלצברג היהודי, מו""ל הניו יורק טיימס, המוציא לאור של העיתון המשפיע ביותר
של האומה, התיר רק לקומץ מאמרי מערכת להיכתב על השמדת היהודים. גם לאחר
שנודע כי הנאצים בחרו להוציא יהודים להשמדה, זלצברגר קבע כי כל הפליטים
סבלו, הוא לא הכיר ביהודים כעם וקבר את הסיפורים על הזוועות נגד היהודים
בפרטים קצרים עמוק בתוך העיתון.



ליהודים הייתה נוכחות גדולה בהוליווד ובתחנות הרדיו. חוץ
מכמה מקרים יוצאי דופן, הוליווד והרדיו נמנעו מחקירת רדיפת היהודים באירופה
לפני פרל הארבור. מנהלי אולפנים יהודים לא רצה שיאשימו אותם בתעמולה יהודית
וכמו כן היו תחת לחצם של הליגה נגד השמצה ומנהיגים יהודים לאומיים, שרצו
למנוע מלעסוק מנושאים אלה, שמא יהודי אמריקה יסבלו מהגברת
האנטישמיות.
למרות כל זאת, היו מי שניסו להמריץ את הממשל האמריקאי לסייע לקורבנות רצח העם הנאצי. בשנת 1943, ממש לפני יום כיפור, 400 רבנים צעדו בוושינגטון כדי למשוך
תשומת לב למצוקתם של קורבנות השואה (“היום הרבנים יצעדו”). שבוע לאחר מכן,
הסנטור וורן ברבור ויליאם, שהיה מקומץ הפוליטיקאים שנפגשו עם הרבנים על
מדרגות הקפיטול בארצות הברית, הגיש הצעת חוק שהייתה מאפשרת
לכ־100,000 קורבנות השואה להגר באופן זמני לארצות
הברית. ברבור מת שישה שבועות לאחר העלאת הצעת החוק, והוא לא עבר. הצעת חוק
מקבילה הוצגה בבית הנבחרים על ידי חבר קונגרס אחר, שגם לא הצליחה
לעבור.
בתקופת השואה, פחות מ 30,000 יהודים הגיעו לארצות הברית, חלקם פנו עקב מדיניות ההגירה. ארצות
הברית לא שינתה את מדיניות ההגירה שלה עד שנת 1948. לשואה הייתה השפעה עמוקה על הקהילה בארצות הברית, במיוחד לאחר
1960, כשהיהודים ניסו להבין מה קרה, ובמיוחד כדי להנציח ולהתמודד איתה במבט אל העתיד.
לאחר מלחמת העולם השנייה בה נטלה ארצות־הברית חלק מרכזי
בניצחון על גרמניה הנאצית שככו כמעט לחלוטין ביטויים של אנטישמיות בזירה
הציבורית האמריקנית. זיכרון השואה הפך לחלק מהזהות האמריקנית במאבק נגד
ביטויים של גזענות ואי סובלנות.
500,000 יהודים אמריקאים (מחצית מהגברים הזכאים) לחמו
במלחמת העולם השנייה, ולאחר המלחמה משפחות צעירות הצטרפו למגמה החדשה של
“פרבור” (הגירה לפרברי הערים). שם, היהודים החלו להתבולל יותר ויותר ושיעור
נישואי התערובת עלה. הפרברים אפשרו את היווצרותם של מרכזים חדשים, כמו בתי
הספר היהודיים שההרשמה אליהם יותר מהוכפלה בין תום מלחמת העולם השנייה
לאמצע שנות ה־50, והשתייכות לבית הכנסת קפצה מ־ 20% בשנת 1930 ל ־60% בשנת 1960. הצמיחה המהירה ביותר הגיעה מהרפורמה, ובעיקר מהקהילות הקונסרבטיביות.
כיוון שמעולם לא נחשפה לשואה, ארה""ב עמדה לאחר מלחמת העולם
השנייה כמרכז הגדול ביותר, העשיר ביותר והבריא ביותר של יהדות העולם.
קהילות יהודיות קטנות הפכו לחלק מקהילת יהדות ארצות הברית הגדולה וזכו
להדרכה ולתמיכה. מיד אחרי מלחמת העולם השנייה חלק מהפליטים היהודים יושבו
מחדש בארצות הברית, וגל נוסף של פליטים יהודים ממדינות ערב התיישב בארצות
הברית לאחר גירוש מארצות מוצאם (לדוגמה יהודי חלב).
מדינת ישראל עם הקמתה בשנת 1948,
הפכה לנקודת המוקד של יהודים באמריקה, בעיקר בפילנתרופיה, והיוותה את הסמל
שסביבו יהודי אמריקה התאחדו. עם זאת, יהודי ארה“ב העדיפו להגשים את הציונות
שלהם באמצעות תרומה כספית ותמיכה כלכלית במדינה הצעירה ולא באמצעות עלייה
בפועל. עמדה זו זכתה לגינוי חריף מפיו של דוד בן־גוריון ולהצגתה של גלות
ארה”ב כסוג של גלות בבל מודרנית, כלומר מצב גלות־של־קבע התומך במדינת ישראל
“מבחוץ” מבלי להגשים. לגישה זו ניתן ביטוי פובליציסטי־אמנותי על ידי המשורר
נתן אלתרמן בשירי הטור השביעי, ובפרט בשיר “ניו פומבדיתא”.
בין הפילנתרופים ראוי לציין את פרד מונוסון (1892־ 1972) שהיה נדבן ופעיל ציוני שהקים את היישוב נווה מונוסון.
על פי ההערכות מספר היהודים בארצות הברית נע בין 5.25 ל־8.3 מיליון יהודים, המהווים כ־2% מהאוכלוסייה האמריקאית.
 
פרק 62: הצעות ורעיונות בעד הקמת מדינה יהודית בארץ ישראל



במהלך ההיסטוריה, הן יהודים והן נוצרים העלו את המחשבה על
הקמת מדינה יהודית בארץ ישראל, מתוך מניעים שונים. רוב פרק זה דן בציונות
הנוצרית, סיבותיה ופעולותיה להחשת שיבת היהודים לציון.
ציונות נוצרית
מאז חוללו שליחיו של ישו את הדת הנוצרית, התקיימו יחסי
אהבה־שנאה בין הנצרות והיהדות, כאשר בדרך כלל נטתה הכף לחובת היהודים אשר
הוקעו כמי שהיו שותפים לצליבתו של ישו. שררה האמונה כי בבוא הגאולה יקבלו
עליהם היהודים את הנצרות ומי שלא יקבל ייכחד או שמקומו בגיהנום.
במאה ה־12 פרסם האב יואכים מפיוֹרֶה (לעיתים “יואכים איש פיורה”. באיטלקית: Gioacchino da
Fiore בלטינית: Ioachim Florensis 1135־ 1202) חיבור מפורסם שבו חילק את
ההיסטוריה האנושית לשלוש תקופות של התגלויות אלוהיות: ימי האב, ימי הבן,
וימי רוח הקודש. העידן הראשון הוא תקופת העם היהודי לו ניתנה התורה (עידן
הברית הישנה שלפני ישו), העידן השני החל עם בואו של ישו והפיכת הגויים
לנוצרים אהובי האל (עידן הנצרות). העידן השלישי110 הוא קץ הימים, ובו יתאחדו שני העמים לעם רוחני אחד לקבל את פני
המשיח (העידן הרוחני־ עידן רוח הקודש).
הרעיונות של האב יואכים פתחו פתח לתפיסה דתית חדשה, שנושאי
דיגלה היו רבים וחשובים בנצרות ובהם: הגרמני פרדריק הראשון, הדוכס
מברונסוויק (Frederick I, Duke of Brunswick־Lüneburg 1357־ 1400) אשר חזה 1,000 שנות שלטון של משיח יהודי שבירתו בירושלים, והתיאולוג הצרפתי אייזיק לה־פיירר (Isaac La
Peyrère או Pererius 1596־
1676) שכתב כי על הנוצרים והיהודים לבנות בית חדש בארץ
ישראל. לה־פיירר שימש כמזכירו של מלך צרפת לואי השני (לואי דה־בורבון). הוא
האמין כי בואו של המשיח היהודי בלתי נמנע וכי המשיח יצטרף למלך צרפת כדי
לשחרר את הארץ הקדושה וביחד הם יבנו מחדש את בית המקדש ויקימו ממשלה עולמית
עליה ישלטו יחדיו. לפי תוכנית זו, לואי השני מלך צרפת, קורמוול מלך אנגליה
וכריסטינה מלכת שוודיה דנו בהקמת מדינה עולמית על בסיס
תאולוגי־פוליטי.
הפעילות הנוצרית למען הציונות אינה מקובלת על כל הנוצרים.
רעיונותיו של האב יואכים נדחו בזמנו על ידי ראשי הכנסייה, וגם בדורות שלאחר
מכן קמו לה מתנגדים רבים.
רעיונות על שיבת ציון פעמו בקרב העם היהודי מאז גלות בבל.
בעולם הנוצרי, רעיון שיבת ציון, בו העם היהודי יחזור לארץ ישראל ויקים
מדינה יהודית, התחזק מהמהפכה הפרוטסטנטית ב־ 1517.
הנוצרים הפרוטסטנטים מאמינים כי הקמת מדינה יהודית היא
בהתאם לנבואה תנ""כית וכחלק מתהליך הגאולה הנוצרי. הבסיס לאמונתם הוא תפיסה
תאולוגית שעל־פיה שיבתו של ישו אל העולם לא תיתכן אלא אם ישובו היהודים
לארץ ישראל, ויחדשו את שלטונם על הארץ, כפי שהיה בימיו של ישו. לאחר שיבתם
לציון יקבלו היהודים את ישו כמושיעם ויבנו מחדש את בית המקדש, דבר שיזרז את
ביאתו השנייה של ישו.
אין משמעותה של תמיכה זו בציונות גם תמיכה ביהדות. למעשה,
התאולוגיה מכתיבה כי היהודים בסופו של דבר ימירו את דתם קודם לביאה השנייה
של ישו, ולמעשה המרה המונית זו היא אחד התנאים המוקדמים וההכרחיים למימוש
החזון המשיחי. לפי אמונתם, היה ויסרבו היהודים באחריתו של התהליך להתנצר
ולהמליך עליהם את ישו, הם יושמדו בידי האל.
בימינו, התמיכה בציונות ובמדינת ישראל מתבטאת בתרומות
כספיות לארגונים ציוניים וישראליים, בתעמולה אוהדת, בהפעלת שדלנות למען
ישראל בארצות מוצאם, בביקורים תכופים בישראל, ולעיתים גם בהקמת בית
בישראל.
במאה ה־17 הייתה התעוררות מאסיבית
בעולם הנוצרי של מדינאים ואנשי רוח שהביעו את עמדתם בנושא הקמת מדינה
יהודית.
ב־ 1694 היה לסוחר עשיר, משכיל ויודע עברית מדנמרק, הוליגר פאולי (1644־
1714) חזון לילה על שיבת ציון. הוליגר פאולי (Oliger (Hulger) Paulli) היה קנאי דתי ומוציא
לאור. הוא היה ידוע בפעילותו למען החזרת העם היהודי לארץ המובטחת. למרות
שכנראה הוליגר היה ממוצא נוצרי, הוא טען כי הסבא־רבא שלו, סימון פאולי האב,
היה יהודי ונצר למשפחת דוד המלך.
בשנת 1694, הוא חווה את חזון הלילה
שלו על שיבת ציון. לאחר מכן, הוא הציע את תוכניתו לכיבוש יהודה במטרה לבנות
מחדש את ירושלים והכריז על עצמו כמשיח החדש וכמלך היהודים. הוא השקיע
מיליונים מעושרו על מנת להחזיר את היהודים לארץ ישראל והכריז על כוונתו
להקים ממלכה יהודית חדשה בארץ־ישראל. הוא אפילו כתב מכתבים למספר שליטים
אירופיים כדי ליידע אותם ולהבטיח להם שירושלים תיבנה מחדש בשנת
1720, בה המשיח יירד מהשמיים כדי לכהן בה ככהן גדול. הוא
הגה תכנית להקמת מדינה יהודית בארץ ישראל, והגיש את התוכנית למלך אנגליה
וויליאם השלישי ולמלך צרפת לואי ה־14, שם הפציר בהם
לתמוך בהצעתו וגם הציע דרכי פעולה. לדעתו, מדינת היהודים תהיה מהים השחור
עד ים סוף.
בעיר רייסוויק (Ryswick) בהולנד נערכה ועידה לסיום מלחמת 9 השנים בין צרפת ו“ליגת אוגסבורג” (Augsburg) הכוללת את אנגליה, הרפובליקה ההולנדית, ספרד והאימפריה הרומית הקדושה. הסכם השלום נחתם ב־ 20
בספטמבר 1697. הוליגר פאולי הופיע בועידה, והציג בה את חזונו.
בסופו של דבר הוא נכלא באמסטרדם ב־1701 לאחר שפרסם ספר הלועג לנצרות. משפחתו שחררה אותו בערבות והוא יצא
למסע של 4 שנים בגרמניה בו הוא המשיך את תעמולתו. בשנת 1706 הוא חזר לקופנהגן שם הוא המשיך בתעמולה
המסיונרית היהודית שלו. מספר יהודים עודדו את מאמציו להקמת ממלכת ישראל,
והוא צבר לו עדת מאמינים שהתכנסו בביתו שם הוא הטיף בדבר שליחותו הקדושה.
בהמשך לעניינו פרסם כמה ספרים וחוברות שהכעיסו את האוכלוסייה הנוצרית
המקומית. כאשר הכעס הנוצרי המקומי הגיע לשיאו עד כדי התפרצות אפשרית נגד
היהודים, נאלץ המלך פרידריך הרביעי להתערב, הורה למפקד המשטרה בקופנהגן
לנזוף בהוליגר ולשים קץ לפעולותיו.
הוליגר היה הראשון שעשה נפשות לרעיון שיבת ציון, ודבק ברעיונו זה עד מותו ב־ 1714 והוא בן 70. דבריו יצרו תקוות ומתחים תיאולוגיים בין הדתות הגדולות של אותם
ימים והשאירו רושם על בני דורו ועל הדורות הבאים.
ב־ 1713, כומר ומנהיג פרוטסטנטי צרפתי בשם פייר ז’וריו (Pierre Jurieu 1637־ 1713) הציע לחדש את המדינה היהודית בארץ ישראל, וב־
1714 פיליפ דה ג’נטיל, המרקיז של לנגלרי (Marquis Philippe de Gentil de Langallerie 1661־ 1717) נכנס למשא ומתן עם הציר הטורקי בפראג למתן זכויות ליהודים. הוא
נעצר בגרמניה והומת בכלא בווינה ב־ 1717.



ב־ 23.1.1770 מדינאי דני בשם רוכוס פרידריך, הרוזן פון לינר (Rochus Friedrich Graf zu Lynar 1708־ 1781) שלח אל משה מנדלסון תכנית להקמת מדינה יהודית בארץ ישראל בדרכי שלום. מנדלסון ענה לו ב־ 26.1.1770
שהגשמת התוכנית תיתכן רק אם תפרוץ מלחמה בין המעצמות
באירופה: “…נדמה לי שפרויקט כזה אינו עשוי להתגשם אלא אם כן הממלכות
הגדולות של אירופה תסתבכנה במלחמה כללית וכל אחת מהן תצטרך לדאוג
לעצמה”.
הפילוסוף הגרמני יוהאן גוטליב פיכטה (Johann Gottlieb Fichte 1762־ 1814) שהיה מתלמידיו של הפילוסוף עמנואל קאנט התנגד למתן זכויות ליהודים ובשנת
1783 כתב:“לתת להם [ליהודים] זכויות אזרח ־ לזאת איני
רואה כל אמצעי אחר, כי אם לכרות להם, לכולם, לילה אחד את ראשיהם ולשים
במקומם ראשים אחרים, אשר לא יהיה בהם אף רעיון יהודי אחד”. הוא טען בעד
מדינה יהודית בארץ ישראל מתוך רגשות אנטישמיים:“אין דרך אחרת אלא לכבוש את
ארצם המובטחת ולגרש לשם את כל היהודים”.
בשנות השמונים של המאה ה־18, ברוסיה, הנסיך גריגורי אלכסנדרוביץ' פוטיומקין (Grigory
Aleksandrovich Potemkin 1739־ 1791) בלשן, מפקד צבאי ומדינאי בכיר, מקורב לקיסרית יקתרינה הגדולה,
השתתף בשתי המלחמות נגד טורקיה: במלחמה של 1768־ 1774 ובמלחמה של 1787־ 1792. הוא ערך תוכנית לכיבוש טורקיה.
לדעתו צריך היה לעורר את היהודים לכבוש את ארץ ישראל בה יקימו את
מדינתם.
בעולם הדובר אנגלית, הצהרות נוצריות בדבר חזרת היהודים
לארץ ישראל החלו לאחר הרפורמה הפרוטסטנטית, במיוחד בקרב הפוריטנים.
לפוריטנים היה מנהג מקובל של תפילה לשיבת היהודים למולדתם וציפייה
לכך.
התיאולוג הבריטי ג’ון אוון (John Owen 1616־ 1683) כתב כי בבוא הזמן העם היהודי
יכיר בישו כמשיח, יגאל משביו, ויחזור אל ארצו שם העם יהיה מבורך ויחיה
בתנאים טובים ובשגשוג.



משכילים בריטים התומכים בשיבת ציון אשר כתבו על כך באותה התקופה:

התיאולוג סמואל רות’רפורד (Samuel Rutherford  1600־ 1661).
התיאולוג ג’ון גיל (John Gill 1697־ 1771).
הכומר והמשורר הדתי צ’ארלס ווזלי (Charles  Wesley 1707־ 1788).
הכומר והמשורר הדתי ג’ון ריפון (John Rippon  1751־ 1836).




תמיכת נוצרים בשיבת ציון הגיעה לאמריקה באמצעות הפוריטנים שברחו מאנגליה. בתקופה הקולוניאלית, הכומר ג’ון קוטון (John Cotton
1585־ 1652) ואינקריס מאת’ר (Increase Mather 1639־ 1723) שהיה נשיא אוניברסיטת הארוורד ואחד ממנהיגי רדיפת המכשפות
בסיילם (Salem witch trials), ביחד עם רבים אחרים, תמכו ברעיון שיבת ציון.
מאוחר יותר, ג’ונתן אדוורדס (Jonathan Edwards 1703־ 1758) תיאולוג ומטיף אמריקני, צפה חזרה עתידית של העם היהודי לארץ מולדתם.
עם זאת, רק בתחילת המאה ה־19 רעיון זה צבר תנופה פוליטית של ממש.
תיאולוגיית שיבת־ציון (restorationism) הייתה בין ההשראות לפעילות המיסיונרית האמריקנית הראשונה במזרח
התיכון ולמיפוי ארץ הקודש.
עזרא סטילס (Ezra Stiles 1727־ 1795) תיאולוג, כומר, מדען חובב, הנשיא
השביעי של אוניבריסטת ייל ואחד ממקימי אוניברסיטת בראון, קיים חברות קרובה
עם הרבי רפאל חיים יצחק קאריגל (1733־
1777). קאריגל היה הרבי הראשון שביקר במושבות שעתידות
להיות ארצות הברית. עזרא למד עברית ותמך גם הוא בחזרת היהודים לארץ
ישראל.
בשנת 1808, אסא מק’פלרנד (Asa McFarland), עיתונאי ידוע ופוליטיקאי
מניו־המפשייר, הביע את דעתם של רבים כי נפילת האימפריה העות’מאנית הקרובה
תביא לחזרת היהודים לארצם.
בשנת 1818 הנשיא השני של ארצות הברית ג’ון אדמס (John Adams 1735־ 1826) כתב:“I really wish the Jews again in Judea
an independent nation” ושהם ימירו בהדרגה את דתם לזרם הנוצרי היוטרני (Unitarian Christian) שדוגל בישות אלוהית אחת (במקום השילוש הקדוש).
ד""ר קירשנבאום (?) בארצות הברית, אישיות לא מוכרת, טען ב־ 1822 שיש להקים מדינה יהודית בארץ ישראל, אבל קודם לכן בארצות הברית.
דוויד אוסטין (David Austin)
מניו־הייבן שבקונטיקט, השקיע את הונו בבניית רציפים ופונדקים שמהם יוכלו
יהודי ארצות הברית לצאת למסעם לארץ הקודש.



בשנת 1844, כומר ופרופסור לעברית באוניברסיטת ניו יורק בשם ג’ורג' בוש (George Bush 1796־ 1859) פרסם ספר בשם "" The
Valley of Vision; or, The Dry Bones of Israel Revived""
בו הוא גינה את הרדיפה והדיכוי של העם היהודי וקרא להעלות אותם לדרגת כבוד
בין אומות העולם, וזאת על ידי מתן אפשרות של חזרת העם היהודי לארצו, שם
רובם ימירו את דתם לנצרות. זאת, לטענת בוש, יועיל לא רק ליהודים, אלא לכל
האנושות מאחר ותיווצר החוליה המקשרת בין האדם לאל.
המשורר והסופר הרמן מלוויל (Herman Melville 1819־ 1891) אשר כתב את הנובלה הידועה “מובי דיק” כתב פואמה בדבר חזרת היהודים לארצם בשם:"" Clarel;
A Poem and Pilgrimage in the Holy Land"".
בשנת 1891 פירסם הטייקון האוונגליסטי וויליאם אי. בלקסטון (William Eugene Blackstone
1841־ 1935) את העתירה “Blackstone Memorial”־ עצומה אשר קראה לממשל האמריקאי להחזיר באופן פעיל את ארץ ישראל לעם היהודי.
הוא הושפע מהאוונגליסט מייסד “כנסיית מודי” דוויט לימן מודי (Dwight Lyman Moody 1837־ 1899), הכומר והסופר הדתי ג’יימס אייץ' ברוקס (James H.
Brookes 1830־ 1897) והמורה לתנ""ך ג’ון נלסון דארבי (John Nelson Darby 1800־ 1882).
העצומה כללה 413 חתימות של נוצרים
ומנהיגים יהודים אמריקאים כמו מנהיגים דתיים מכל הזרמים, עורכי עיתונים,
שופטי בית המשפט האמריקאי, דוברי בית הנבחרים, חברי ועדת קשרי חוץ, חברי
קונגרס, חברי סנאט, ותעשיינים כדוגמת ג’ון די. רוקפלר (John D.
Rockefeller), סיירוס מקורמיק (Cyrus McCormick) ו־ ג’יי.פי מורגן (J. P. Morgan). בלקסטון אסף בעצמו את כל החתימות והגיש את העצומה לנשיא
האריסון (Harrison) במרץ 1891. העצומה לא השיגה את מטרתה.
ב־16.5.1916 הפילנטרופ היהודי ומקים חנויות הכלבו “מייסיס” (Macy’s) נתן שטראוס (Nathan Straus 1848־ 1931)
כתב לבלקסטון בשמו של שופט בית המשפט העליון האמריקני ומנהיג הציונות
האמריקאית, היהודי לואיס ברנדייס (Louis Dembitz Brandeis 1856־ 1941) שעבודתו היא רבת ערך למען המפעל
הציוני וששניהם מסכימים כי בלקסטון למעשה הוא “אבי הציונות”, מאחר ועבודתו
קדמה לזו של הרצל. ברנדייס הפציר בבלקסטון להוציא מחדש את העצומה ולהגישה
לנשיא ווילסון (Wilson) ובכך לעודד את ווילסון
לתמוך בציונות האמריקאית ולקבל את הצהרת בלפור שתצא כשנה לאחר מכן. בלקסטון
הגיש את ההצעה השנייה באופן פרטי במאי 1917 והצליח להבטיח את תמיכת הנשיא ווילסון בהצהרת בלפור.
בלקסטון נשאר מסור לעבודה ציונית נוצרית עד מותו בשנת 1935, כ־13 שנה לפני
הקמת מדינת ישראל. ללא מאמציו הבלתי נלאים לבניית תמיכה פוליטית אמריקנית
להקמת מדינה יהודית בארץ ישראל, הציונות האמריקנית ותמיכתה במדינת ישראל
הייתה עלולה להראות אחרת. למרות שהיה מפורסם במהלך חייו, הוא נשכח מדפי
ההיסטוריה.
הסופר והמשורר האמריקאי, ג’ון לוסון סטודארד (John Lawson Stoddard 1850־ 1931) שהיה פופולארי בזכות ספרי הטיולים שכתב, פרסם בשנת 1897 יומן מסע בו הוא קרא ליהודים להתאחד ולהגשים את חלומותיהם של
המשוררים היהודים הקדומים ולחזור לארצו של אברהם.
רעיונות החזרת העם היהודי לשטחי פלסטינה נכנסו לשיח הציבורי הבריטי במהלך שנות ה־30 של המאה ה־19 למרות שרסורציוניסטים (Restorationists) כתבו על רעיונות אלו כבר בתחילת המאה ה־16. רעיון השיבה נבע מכמה גורמים: כחלק
מאמונות פרוטסטנטיות, כחיבה ליהודים בקרב האליטה הבריטית המשכילה, וכתקווה
להרחבת האימפריה הבריטית במזרח התיכון.
בשנת 1800 פרסם הסופר והנציב
הבריטי בקולוניה טזמניה שבאוסטרליה, ג’יימס אבן־עזר ביכנו (ביצ’נו)
(James Ebenezer Bicheno 1785־ 1951) את ספרו "" The Restoration of the Jews…“. בספר הוא עושה סקירה היסטורית של תולדות העם היהודי מ”פיזורם
הראשון"" עד להקמת הסהנדרין הגדול ב־ 6.10.1806 בפריז. בשנת 1807 יצאה המהדורה השנייה של הספר.
ביכנו פירש את התפוררות האימפריה העות’מאנית כנפילת
ה־אנטיכריסט המתוארת בספר ההתגלות. אולם, הוא לא היה בטוח איזו אומה תעזור
ליהודים לשקם את עצמם ולחזור לארץ ישראל. היה ברור לו שהיהודים לא יכולים
לחזור מתוך התערבות אלוהית או מתוך שינוי משמעותי במנהגיהם, אלא מתוך
התערבות של כוח חיצוני. הוא חשב שצרפת עלולה להשתמש ביהודים כדי להבטיח
דריסת רגל במזרח התיכון־ הם יקימו מדינה ליהודים בארץ ישראל ואז יכנסו
לברית עימם. אם זה יקרה, סבר ביכנו, נפילתה של בריטניה במזרח התיכון קרובה.
ביכנו קיווה שהוא יוכל לעורר את הבריטים לקחת על עצמם את הפרויקט המשני
הזה, של החזרת היהודים לארץ ישראל. המחשבה על כך שצרפת מעוניינת בחזרת
היהודים לארץ ישראל הייתה בעלת בסיס. במהלך מסע הכיבוש של נפוליאון במצרים
וישראל בשנת 1799 נפוליאון הוציא מנשר הקורא לכל היהודים לבוא ולהצטרף להקמת מדינה יהודית בארץ ישראל.
ב־ 1830, מלחין גרמני, מנצח ומורה למוסיקה בשם קרל פרידריך צלטר (Carl Friedrich Zelter 1758־ 1842) התבטא בעד חידוש מדינה יהודית.
תלמידו המועדף היה פליקס מנדלסון והוא העביר אליו את אהבתו למוסיקה של באך.
בזכות השניים, שבה ההתעניינות במוסיקה של באך שעד אז רובה נשכחה ונחשבה
מיושנת.
בשנת 1834 הכומר, הסופר והמלומד המקראי השוויצרי אברהם פרנסואה פטבל (Abram־François Pétavel 1791־ 1870) החל לפעול למען תקומת ארץ ישראל. בשנת
1850הוא כתב את הפואמה בשבעה חלקים “La fille de
Sion; ou, le rétablissement d’Israël” (“בת ציון, ועל
שיבת ישראל לארצו”). הוא שאף לאיחוד בין הדתות והעמים היהודים והנוצרים
והיה דמות חשובה בין מבשרי הציונות האירופאית שדיברה אנגלית וגרמנית ונחשב
לאחד המעטים שדיברו בצרפתית.
אחד הנוצרים הבריטים הדוגלים בשיבת ציון בתחילת המאה ה־19 היה הכומר האוונגליסטי צ’ארלס סימאון (Charles Simeon 1759־ 1836). בשנת 1809, הקים צ’ארלס, ביחד עם היהודי המומר ג’וזף פריי (Joseph Frey 1771־
1850) את “החברה הלונדונית להפצת הנצרות בקרב היהודים” (London Society for Promoting Christianity Amongst the Jews או ידועה בקיצור בשםChurch’s Ministry Among Jewish
People או CMJ)
עם עלייתם של הסופרים ג’יימס פרר (James Frere 1779־ 1866), הכומר ג’יימס האלדיין סטיוארט (James Haldane Stewart 1778־ 1854) והכומר הסקוטי אדווארד אירווינג (Edward
Irving 1792־ 1834) חל שינויי משמעותי בשנות ה־20 של המאה ה־19 בנושא השבת היהודים לישראל.
כאשר נפילת האימפריה העות’מאנית נראתה באופק, גבר רעיון
שיבת ציון. בו בזמן, ביקורו של האוונגליסט ג’ון נלסון דארבי בארה""ב יצר
תנועה חדשה (Dispensationalism). תנועה זו נחשבת לתנועה משמעותית בהתעוררות הציונות הנוצרית האמריקאית.
אנתוני אשלי קופר (Anthony Ashley־Cooper 1801־ 1885) שהיה מאוחר יותר לורד שאפטסברי השביעי (Lord
Shaftesbury) היה תלמידו וחברו של הכומר האוונגליסטי אדווארד ביקרסטט (Edward Bickersteth 1786־
1850) וביחד הם היו תומכים נלהבים של הציונות הנוצרית
בבריטניה. הוא הקים תנועה משיחית בכנסייה באנגליה להבאת היהודים לארץ
ישראל.
כיבוש סוריה הגדולה ב־1831 על ידי
מוחמד עלי ואברהים פאשה שינה את התנאים שבהם פעלה מדיניות הכוח האירופית
במזרח התיכון.
בשנת 1832 בוועידת המעצמות בלונדון
דנו על עתידן של סוריה וארץ ישראל. לורד אשלי שיגר תזכיר לשר החוץ הנרי
ג’ון טמפל, הויקונט השלישי מפלמרסטון (Palmerston). פלמרסטון תמך ברעיון של פלשתינה יהודית.
בשנת 1838 פרסם לורד אשלי הצעה
ראשונה של מדינאי בעד התיישבות יהודית בארץ ישראל. בעקבות כיבוש סוריה ע""י
מוחמד עלי ואברהים פאשה, לורד אשלי הצליח לשכנע את שר החוץ הבריטי פלמרסטון
לשלוח קונסול בריטי, ג’יימס פין (James Finn 1806־ 1872) ואת סגנו יאנג (W.T.
Young) לירושלים. ביוזמתו של אשלי בריטניה ייסדה את הקונסוליה שלה בירושלים העות’מאנית בשנת 1838, שהייתה לקונסוליה הראשונה של מדינה אירופאית בארץ ישראל.
שאפטסברי התמנה לנשיא “החברה הלונדונית לקידום הנצרות בקרב
היהודים” בה ג’יימס פין היה חבר בולט. שאפטסברי דגל בשיבת בני העם היהודי
לציון כי ראה בזאת יתרונות פוליטיים וכלכליים לאנגליה וכי הוא האמין שזהו
רצון האל. בינואר 1839, הוא פרסם מאמר בעיתון “Quarterly Review”, שבתחילה היה תגובה למכתבים בשם “Letters on Egypt, Edom and the Holy Land” שנכתבו ע""י ההיסטוריון לאמנות והאספן לורד לינדסי (Lord Lindsay 1812־ 1880) שביקר במזרח התיכון בשנת 1838.
מאמרו של שאפטסברי סיפק את ההצעה הראשונה של פוליטיקאי
גדול ליישב מחדש את היהודים בארץ ישראל. הוא מציג את יתרונות עיבוד אדמתה
של ארץ ישראל לכלכלת בריטניה ואת חזונו בו העם היהודי ישוב להיות בעליהם של
יהודה והגליל.
שר החוץ הנרי ג’ון טמפל, לורד פלמרסטון, היה מאוד אקטיבי בשמם של היהודים, ובשנת 1840 כתב ללורד פונסונבי (Lord Ponsonby), שגריר בריטניה בקונסטנטינופול,
והורה לו להפעיל לחץ על הטורקים לאפשר ליהודים מאירופה לחזור לפלסטינה. הוא
טען שהפועלים היהודים בישראל, שנתמכו על־ידי הברון רוטשילד יגבירו את
המשאבים של האימפריה העות’מאנית, ויקדמו את הקדמה בארץ ישראל.



בשנת 1841 לורד שאפטסבורי פירסם ב־“Colonial Times” את "" Memorandum to
Protestant Monarchs of Europe for the restoration of the Jews to
Palestine"".
לקראת מלחמת קרים בשנת 1854 עלתה
ההזדמנות לאירגון פוליטי מחדש במזרח התיכון. האירועים שהובילו למלחמת קרים
כמו ההתפשטות הצבאית של מוחמד עלי שני עשורים לפני, סימנו את שינויי הכוחות
במזרח התיכון. ביולי 1853 כתב שאפטסברי לראש הממשלה הבריטי, לורד אברדין (Lord Aberdeen) שסוריה הגדולה
היא ארץ ללא עם, אשר זקוקה לעם ללא ארץ־ הלא הוא העם היהודי־ הבעל הקדום
והחוקי של האדמה.
המשפט “ארץ ללא עם לעם ללא ארץ” ־ “A land without
a people for a people without a land” הפך למשפט נפוץ המזוהה עם הנצרות הרסטורציוניסטית במאה ה־19 וה־20. גרסה של משפט זה הופיעה בשנת 1843/4 בספרו של הרסטורציוניסט ד""ר אלכסנדר קית' (Dr Alexander Keith 1792־ 1880) “The Land of Israel According to the Covenant with
Abraham, with Isaac, and with Jacob” המתאר את מסעו בארץ
ישראל. במכתב הפציר שאפטסברי באברדין לסייע בהשבת היהודים לארץ ישראל
כאמצעי לייצוב המצב באזור המזרח התיכון.
ג’יימס פין, הקונסול הבריטי הראשון בירושלים, רכש בשנת 1853 שטח ריק מחוץ לחומות ירושלים והקים שם את
“כרם אברהם”־ חוות הכשרה ליהודים בחקלאות והפיכתם לאזרחים פרודוקטיביים.
פין העסיק פועלים יהודים לבניית הבית הראשון שם בשנת 1855. נבנו בורות מים ונבנה מפעל לייצור סבון איכותי שנמכר
לתיירים.



בשנת 1839 הכנסייה של סקוטלנד (The Church of Scotland) שלחה את הכומר אנדרו בונאר (Andrew Bonar 1810־ 1892), הכומר רוברט מורי מקשיין (Robert Murray M’Chyene
1813־ 1843), הכומר אלכסנדר בלאק (Alexander Black 1789־ 1864) וד“ר אלכסנדר קית' לארץ ישראל במטרה לדווח על מצב היהודים שם.
הם נסעו דרך צרפת, יוון ומצרים, וממצרים, לעזה. בדרך הביתה הם ביקרו
בסוריה, באימפריה האוסטרית ובכמה מן הנסיכויות הגרמניות. הם חיפשו קהילות
יהודיות ושאלו את היהודים שם על נכונותם לקבל את ישו, ובנפרד, שאלו על
מוכנותם לחזור לישראל כנבואה שתוארה בתנ”ך.
אלכסנדר קית' פרסם את סיפור מסעו בשנת 1844 ומיד לאחר מכן שב לבקר בארץ ישראל ביחד עם בנו ג’ורג'
(George Skene Keith 1819־ 1910), שהיה האדם הראשון שצילם את ארץ ישראל.
באוגוסט 1840, עיתון ה“טיימס”
דיווח שהממשלה הבריטית שוקלת החזרת היהודים לארץ ישראל. דמות חשובה, אף כי
לרוב נשכחת, בקהילת הרסטורציוניסטים הבריטים, היה וויליאם היכלר
(William Hechler 1845־ 1931) איש כמורה אנגלי ממוצא גרמני, שהיה כומר השגרירות הבריטית
בווינה והיה לחבר קרוב של תיאדור הרצל. היכלר עזר רבות להרצל בפעילותיו
הדיפלומטיות, ובמובן זה, יכול להיקרא “מייסד הציונות הנוצרית המודרנית”.
בספר לציון השנה ה־25 למותו של הרצל עורכי הספר
בשפה האנגלית כתבו עליו שהיכלר היה “לא רק ראשון חסידיו של הרצל, אלא גם
הכי עיקבי והכי נמרץ מביניהם”.
בשנת 1842, יוּזֶף גוֹלוּחוֹבסקי (Józef Gołuchowski 1797־ 1858) פילוסוף פולני יליד גליציה, הציע לרכז את היהודים באי קרים
ולהקים שם חטיבה פוליטית עצמאית. ב־1841 כתב חוברת (שלא הודפסה, ופורסמה בשם בדוי רק לאחר 13 שנים),
שבה דחה את רעיון שיבת ציון, אולם הציע לרכז את יהודי פולין בשטחים בלתי
מיושבים של האימפריה הרוסית וכך להקים מדינה יהודית כחלק בלתי נפרד
מרוסיה.
בשנת 1843 פרסמה הסופרת הבריטית שארלוט אליזבט טוֹנָה (Charlotte Elizabeth Tonna 1790־ 1846) את כתבה “אריה יהודה” (Judah’s Lion) בו הציגה את אמונתה, לפיה ההתגלות
השנייה של ישוע וניצחון הכנסייה לא ייכונו ללא תחייתם הלאומית של היהודים
במולדתם הקדומה. שארלוט הטיפה בכתביה לאוונגליזם האנגליקני ולדחיית
הקתוליות, גילתה עניין רב ביהדות, והעלתה בכתביה את חזון שיבת עם ישראל
לארצו. היא החלה בכתיבת סיפורת בגלל אילוצי פרנסה אחרי מות אביה הכומר
ב־1812, והמשיכה בחיבור מאמרים ודרשות ובעריכת
קונטרסים וכתבי עת של אגודות דתיות. היא פרסמה את דבריה בשם העט “שארלוט
אליזבת” מחשש לרדיפות בשל ביקורתה על הכנסייה הקתולית. חלק מחיבוריה הוכנסו
לרשימת הספרים האסורים (Index Expurgatorius).
שארלוט אליזבת ענדה בקביעות סיכת־בגד שעליה נחרט הפסוק “אם
אשכחך ירושלים תשכח ימיני”. בעלה מצא לנכון לציין שיום מותה חל בט' באב. יש
הרואים בהטפתה לרעיון הציוני מהלך שתכליתו להביא להמרת דתם של היהודים
לנצרות כאמצעי להגשמת הנבואה המשיחית הנוצרית ובסופו של דבר לביטול הזהות
היהודית. שארלוט אליזבת נודעה כלוחמת בעבדות, בדיכוי נשים ובעבודת ילדים
וכתומכת במאבקי מסדר אורנג' באירלנד. הרבה מכְּתביה יועדו לילדים ולבני
נוער. היא הייתה סופרת חרוצה ופורייה, ובאחרית חייה, כשלא הייתה עוד מסוגלת
לאחוז בידיה בעט, הִכתיבה את דבריה.
בכתביה הקדימה בשלושה עשורים את הסופרת הבריטית ג’ורג'
אליוט, המוחזקת כאחת ממבשרי הציונות הראשונים בספרהּ “דניאל דרונדה”
(1876).
ג’ורג' אליוט (George Eliot) הוא שם העט של הסופרת הבריטית מרי אן אוונס (Mary Anne Evans 1819־ 1880). “דניאל דֶרוֹנְדָה” (Daniel Deronda) הוא הרומן האחרון שכתבה. במרכזו
עומדת דמות של יהודי, המעדיף את אהבת בת עמו על פני אהבתה של נוכריה. ברומן
זה, הציגה ג’ורג' אליוט את היהדות כגורם מוסרי ותרבותי בעל ערך אנושי
אוניברסלי. כיוון שאף הטיפה בספר לתחייתו הלאומית של עם ישראל במולדתו
עתיקת־הימים, היא נחשבת כאחת ממבשרי הרעיון הציוני, ולכן נקראו על שמה
רחובות בתל אביב, בירושלים ובחיפה.
הרבה פרוטסטנטים בריטים היו בולטים בדעותיהם לגבי חשיבות החזרת העם היהודי לישראל, כדוגמת המטיף צ’ארלס ספורגאון (Charles
Spurgeon 1834־ 1892), אחיו של אנדרו בונאר־ הכומר והמשורר הורציוס בונאר (Horatius Bonar
1808־ 1889) והבישוף האוונגלי ג’יי.סי רייל (J C Ryle 1816־ 1900(.
בשנת 1864 כתב צ’ארלס ספורגאון על
כך שהרצון הנוצרי הוא גם בשיבת העם היהודי לארץ ישראל וגם המרת דתם לנצרות.
הוא אמר שאין לדעת מה יבוא קודם־ שיבת היהודים לארץ ישראל ואז התנצרותם, או
התנצרותם ואז שיבתם למולדתם. בין כך ובין כך עליהם לעשות את שני
הדברים.
התפוררותה של האימפריה העות’מאנית באמצע המאה ה־ 19
הובילה לעניין רב של המעצמות המערביות בארץ הקודש. מספר
דמויות חשובות בממשלה הבריטית תמכו בהתערבות בנעשה בארץ ישראל, ביניהן
צ’ארלס הנרי צ’רצ’יל.
קולונל צ’ארלס הנרי צ’רצ’יל (Charles Henry Churchill 1807־ 1869) הידוע
בכינויו “צ’רצ’יל ביי” (התואר העות’מאני) היה קצין בריטי, דיפלומט ונציג
בריטניה בסוריה העות’מאנית. בתחילת שנות ה־40 של המאה ה־19 הוא יזם את התוכנית הפוליטית הציונית הראשונה להקמת מדינה יהודית בשטחי פלסטינה שהיו בשליטת העות’מאנים.
הוא שלח את הצעתו למשה מונטיפיורי שעמד בראש ועד שליחי הקהילות (Board of Deputies of British Jews) שהוקם בשנת 1760. בהצעה הציע צ’רצ’יל אסטרטגיה להקמת
מדינה יהודית, הצעה שקדמה את הציונות הרשמית בכחצי מאה. התכתבות זו באה
בעקבות כיבוש ארץ ישראל בידי מוחמד עלי ועלילת דמשק ב־1840.
ב־14 ביוני 1841 כתב צ’רצ’יל למונטיפיורי כי הקמת מדינה יהודית בשטחי ארץ ישראל
הינה דבר בר השגה אך כדי שזה יקרה ישנם שני תנאים: האחד־ שהיהודים עצמם
ירתמו כולם למען מטרה זו מכל רחבי העולם, והשני־ שהמעצמות האירופאיות יעזרו
להם להגשים שאיפה לאומית זו. ב־15 באוגוסט 1842 הוא שלח למונטיפיורי את ההצעה הרשמית שלו.
לוטננט קולונל ג’ורג' גאולר (Lieutenant־Colonel George Gawler 1795־
1869), היה קצין ופוליטיקאי בריטי, אשר כיהן כמושל השני של
אוסטרליה הדרומית, שיזם פעולות למען התיישבות העם היהודי בארץ
ישראל.
בשנת 1838 התמנה גאולר למושל מדינת
אוסטרליה הדרומית. הוא הגיע למדינה כשהקופה הציבורית הייתה במצב קשה, פקידי
הממשל לא קיבלו משכורות ואוכלוסיית המחוז כולו כללה כ־4,000 מהגרים שחיו במצוקת דיור חריפה. רוב השטחים העצומים של המדינה
היו שוממים ויבשים. על אף התקציב המוגבל, הוא ביצע שורת פעולות לשיפור
המצב. הוא הכשיר מיליוני דונמים של שטחים חקלאיים. אוסטרליה הדרומית עברה
מהפכה בימי שלטונו: נוספו לה כ־11,000 מתיישבים
והיא הצליחה להתקיים בכוחות עצמה ולא הייתה תלויה עוד בסיוע כלכלי
חיצוני.
הצלחותיו בפעילותו בדרום אוסטרליה, הביאו אותו למחשבה כי
ניתן ליישם פעולות דומות גם ביחס להתיישבות בארץ ישראל, שכן גאולר ראה קווי
דמיון בין שתי הטריטוריות. ב־1845 פרסם בלונדון את
ספרו “הרגעת סוריה והמזרח: הערות והצעות מעשיות לקידום הקמתן של מושבות
יהודיות בפלסטינה, התרופה המפוכחת וההגיונית ביותר למצוקות סוריה
האסיאתית”. בספר זה פרש מצע מפורט להקמת מושבות חקלאיות יהודיות בארץ ישראל
כפיצוי לסבלם תחת עול השלטון העות’מאני.



לפי תוכניתו, בריטניה היא בעלת אינטרס גדול ביישובם של
היהודים בפלסטינה שעימם היא תוכל לקיים קשרי מסחר, ועל כן, עליה לפנות אל
הסולטאן העות’מאני בתביעה להעניק את אדמות ארץ ישראל ליהודים, לגייס תמיכה
בינלאומית של מנהיגי המעצמות, ולגייס את הכספים הדרושים לכך.
הוא הציע להקים בארץ ישראל מושבות בנות עד 5,000
נפש, ובכל אחת מהן ליישב יהודים על פי חלוקה כלכלית: בני המעמד הגבוה יעלו לארץ ישראל במימון עצמי ויקבלו בחכירה שטחים של עד
200 דונם, בני מעמד הביניים יעלו אף הם בכוחות עצמם לארץ ישראל ויקבלו בחכירה שטחים של בין 4 ל־80
דונם, ואילו העניים יקבלו סיוע כלכלי גבוה אך שטח אדמות קטן.
כצעד ראשון, קרא גאולר ליהודים עצמם להקים תנועה שתפעל
למען קידום הקמת מושבות יהודיות בארץ ישראל, כשעל ביטחונם תהיה אמונה
הממלכה הבריטית. הוא הדגיש כי תוכניתו מיועדת לכלל העם היהודי לתפוצותיו,
ושבמקום מאמצי היהודים להוריד את המחיצות המבדילות בינם לבין העמים
(האמנציפציה), עליהם להתאמץ ליצור גורל משותף על בסיס הלאום היהודי שיבליט
את בידולם מהגויים, לא על בסיס גאוגרפי (כמו האמנציפציה) אלא דווקא על בסיס
אתני־לאומי.
את דבריו הוא חתם בתוכחה חריפה כלפי היהודים: “אם דעתם של
נוצרים על ארץ ישראל ועתידו של עם ישראל בה היא כזאת, האם אין בכך משום
גועל ומיאוס לקרוא פרי עטם של יהודים על הצעות להתיישבות היהודים באמריקה,
אוסטרליה ואיי הים?! האם ייאמר על יהודים אינטליגנטים בימינו: “וימאסו בארץ
חמדה”? ישמרני האל ממסקנה כזו!”
המאמר שפרסם היה אחד הגילויים המופלאים של הזדהות עם שיבת
ציון חקלאית יהודית של אדם לא יהודי, אולם ספרו התקבל באדישות בקרב הציבור
בכלל ובקהילה היהודית בבריטניה בפרט. יהודי המדינה היו עוסקים באותה העת
בבעיות הקשורות לזכויותיהם בבריטניה עצמה, ולא ראו כל צורך לפעול למען
רעיונות ליישוב ארץ ישראל. בעיתונות היהודית התפרסמו מאמרים הטוענים כי
היהודים לא זקוקים לפתרונות מעין אלו, אשר מטרתם הסופית היא לנצר את
היהודים. גאולר המשיך במסע השכנוע שלו, שכלל נשיאת הרצאות ברחבי הממלכה,
ופרסום מאמרים בעיתונים היהודיים והכלליים, בהם הגן על רעיונותיו והתפלמס
עם מתנגדיהם. הוא שלח עותקים מתוכניתו למלכה ויקטוריה ובעלה הנסיך אלברט,
לחברי ממשלת אנגליה, לעיריית לונדון, לחברת הודו המזרחית הבריטית ולמדינאים
משפיעים רבים.
ב־1849, הצטרף לקונגרס הקהילות
הספרדיות שארגן משה מונטיפיורי, ובנאומו שם אמר בין השאר: “אין דבר היקר
ללבי יותר מאשר שגשוגם של היהודים בארץ הקודש, נושא שלו הקדשתי לימוד
ותשומת לב רבים”. בעיתונות היהודית התפרסם כי הוא הקים קרן קטנה, בסיוע
יעקב פרנקלין (עורך העיתון היהודי־בריטי “קול יעקב”), שמטרתה הייתה לייסד
בית חולים יהודי ובית ספר למלאכה בירושלים. שלושה חודשים לאחר מכן, הצטרף
למונטיפיורי ולרעייתו יהודית בביקורם השלישי בארץ ישראל. הביקור הותיר על
גאולר רושם עז, ובפרט העובדה שלמרות מצבם הכלכלי והחברתי הירוד של יהודי
ארץ ישראל (ובפרט ירושלים), מצויים בקרבם תלמידים רבים, דבר המוכיח את
התמסרותם לאינטלקטואל גם בשעת הדחק. בשובו לאנגליה החל להרצות על שבחה של
הארץ והמשיך להפיץ את רעיונותיו, אם כי בממדים מצומצמים יותר.
בתקופה זו תיאר את חזונו בכך שהשממה והמדבר ישובו ויפרחו
כשושנה. הוא חדל מלנסות לפעול בקרב הקהילה היהודית באנגליה לקידום
רעיונותיו, אולי משום שחשב שאי אפשר כעת לשכנעם לנטוש את מאבקם למען
אמנציפציה באנגליה.
בשנת 1852 הקים “אגודה לטיפוח התיישבות יהודית בארץ־ישראל”. בשנת 1853, בעקבות
מלחמת קרים, החל לחדש את פעילותו, ועתה תוך הדגשת המניעים הדתיים
וההיסטוריים. בהרצאותיו באותה תקופה הירבה לצטט מן התנ“ך, ולהראות כי מאז
חדל העם היהודי להתקיים כעם בארץ ישראל הארץ לא הייתה שייכת לאף אומה אחרת,
דבר שתאם לטענתו את ההבטחה המקראית: “אָז תִּרְצֶה הָאָרֶץ אֶת
שַׁבְּתֹתֶיהָ כֹּל יְמֵי הֳשַׁמָּה וְאַתֶּם בְּאֶרֶץ אֹיְבֵיכֶם” (ויקרא,
פרק כ“ו פסוק ל”ד). הוא טען שנבואות הגאולה עומדות להתגשם. הוא ראה בסדרת
מאורעות שקרו באותן שנים ־ חופש הדת והזכויות שהוכרז על ידי הסולטן
אבדילמג’יט הראשון באימפריה העות’מאנית (הטנזימאט), ראשית התעוררות היהודים
בארץ ישראל להתחיל לעסוק בחקלאות, התשתית לפעילות יהודית חקלאית בארץ שהניח
מונטיפיורי, הפרעות שביצעו מוסלמים בנוצרים בסוריה, האמנציפציה שזכו לה
היהודים בבריטניה, כוונות בריטניה לסייע ליהודים ועוד ־ כסימנים לכך שהגיע
הזמן ליישב יהודים חקלאיים בארץ ישראל. בעבודתו “סוריה וסיכוייה הקרבים”
(“Syria and its Near Prospects”) טען שההתיישבות
החקלאית היהודית בארץ ישראל כבר החלה. הוא היה שותף בייסוד “החברה
הארצישראלית” (“the palestine society”) שהפכה ל”קרן הקולוניזציה הארצישראלית"". הוא נפטר בגיל 73 בשנת 1869.
באותה שנה, כומר פרוטסטנטי מג’נבה, גרס (Ghers) הטיף לשיבת ישראל לארצו.
(ז’אן) הנרי דינן (Henry Dunant 1828־ 1910 ידוע גם כ־אנרי דינן או הנרי
דוננט) הפעיל החברתי השוויצרי, מייסד הצלב האדום, והמקבל הראשון של פרס
נובל לשלום, קרא ליישב את ארץ ישראל ביהודים.
דינן דיבר לראשונה בפומבי על חזרת העם היהודי לארץ ישראל כבר ב־1863 בפריז. כשלוש שנים לאחר מכן, ב־1866, הכין דינן עלון שזכה לתפוצה רחבה, בו הוא
קרא להקמתה של חברה בינלאומית לחידוש המזרח, אשר תטפח את הקמתה של פלסטינה
יהודית משגשגת תחת שלטון צרפתי.
למרות שהצעתו של דינן לא עלתה יפה ולא זכתה לפופולאריות,
הוא לא ויתר. כה רבה היתה נחישותו לקדם את הבית הלאומי לעם היהודי
בארץ־ישראל, שהוא הקים את “האגודה הבין־לאומית לפלסטינה”
(International Society for Palestine) ב־ 1867.
הוא עשה שימוש בערוצים המלכותיים העומדים לרשותו כדי ללחוץ
על הסולטאן לפרסם פירמאן שיתן אישור להתיישבות יהודית בפלסטינה. אף על פי
שמאמציו המתמשכים של דינן לא צלחו, הלהט שלו לראות את חזרת היהודים למולדתם
בישראל מעולם לא הוטל בספק.
מתוך רצון לכבד ולהכיר במאמצעים הציוניים של דינן, בשנת 1897 הזמין אותו הרצל עם עוד 10 נוצרים ציונים נוספים, לקונגרס הציוני הראשון. למרבה הצער,
בריאותו של דינן מנעה ממנו מלהשתתף, אך הרצל הודה לו בפומבי וציין את שמו
בנאומו האחרון בקונגרס:“…נוסף על כך עלינו להודות לציונים הנוצרים. בהקשר
זה עלי לציין את מר דינן, מייסד הצלב האדום, הכומר ג’ון מיטשל (John
Mitchell), הכומר היכלר מוינה, הברון מנטופל (Baron Manteuffel), אל”מ הרוזן בנטיק (Col. Count
Bentick) אשר גם הם לקחו חלק בדיונים, ורבים אחרים“. ביום ההוא, 31.8.1897, יד ימינו של הרצל, מקס נורדאו,
כתב מכתב מרגש לדינן:”ביום שבו הציונות תהיה כל כך בטוחה עד אשר היא תוכל
להסב מבט אחורה על עלייתה ולהרהר על מקורותיה ועל ההיסטוריה שלה, מאמצייך
יזכו להכרה הראויה להם, כי מאמצייך ניחנו בראייה מדהימה של הנולד ובנדיבות
נוצרית אמיתית"".
בשנת 1880 יצא ספרו של המדינאי הבריטי לורנס אוליפנט (Laurence Oliphant 1829־ 1888). לורנס היה סופר, חבר הפרלמנט הבריטי, דיפלומט, עיתונאי, מיסטיקן וחובב ציונות.
בשנת 1865 נבחר אוליפנט כחבר הפרלמנט הבריטי וב־1867 הצטרף לכת נוצרית מיסטית בשם “אחוות החיים החדשים” (brotherhood of the new life) שהנהיג “המשיח”, תומאס לייק האריס, ושהה בקומונה בארצות הברית.
בשנת 1877 חזר לאנגליה והתעניין במיוחד בשאלת המזרח התיכון ובטורקיה שהייתה במלחמה עם רוסיה.
אוליפנט החל בפעילותו הציונית בעקבות ביקורו באימפריה
העות’מאנית. את רשמיו והמלצותיו מהביקור תיאר בספרו “ארץ הגלעד” שיצא לאור
בשנת 1880. בספרו זה הציע בין היתר:

לסלול מסילת ברזל מחיפה, דרך טבריה ועמק החולה ועד
דמשק, ושתתפצל ותפנה דרומה לאורך בקעת הירדן עד לעיר עקבה. משם ראה
אוליפנט בחזונו המשך של המסילה עד תעלת סואץ. בביקורו הנוסף בארץ ישראל
בשנת 1883 שינה אוליפנט את הצעתו ודבק בתוואי  שבו עברה לבסוף מסילת רכבת העמק.
כדי לשכנע את הסולטאן להקים סדרה של מושבות על בסיס של
חברות מניות כדי לחזק את התשתיות הרעועות של האימפריה העות’מאנית, הציע
אוליפנט מושבה ניסויית, בעבר הירדן המזרחי, ומשיקולים שונים הציע ליישב
בה יהודים. תוואי מסילת הברזל שהוצע נועד בין השאר לחזק את מיקומה של
הקולוניה.

אחרי ששכנע את השלטונות הבריטיים, נסע לסולטאן עבד אל־חמיד על מנת להציג בפניו את התוכניות, אולם הסולטאן לא השתכנע.



בעקבות פרעות “הסופות בנגב” ביהודי רוסיה שהחלו בשנת 1881, יצא אוליפנט לרוסיה ולרומניה על מנת
לעזור לפליטים. הוא השפיע על חברים מחיבת ציון, ניסה ללא הצלחה להשפיע על
נציגי חברת כי""ח לעלות לארץ ישראל ואף ייסד חוג נוצרים וקירבם לציונות. הוא
הגיע לקונגרס פוקשאן ואף נאם בפני המתכנסים בתארו את נופי ארץ
ישראל.
לאחר סירוב הסולטאן החליט אוליפנט בכל זאת לא לוותר על
תוכניותיו, פרש מהכת שמנהיגה האריס התעלל בו ובאישתו נפשית ורוחנית, ושניהם
עברו לחיות בארץ ישראל כדי ליצור מקום שיקלוט את “פליטי האריס”. הוא הגיע
לארץ בנובמבר 1882. הוא גר בחודשי החורף במושבה
הגרמנית בחיפה בבית הקרוי כיום על שמו, בית אוליפנט. בחודשי הקיץ נהג
להתגורר בכפרי הדרוזים שבכרמל, בשנת 1883 בעוספיה באוהל בדואי, ולאחר מכן בבית שבנה בשנת 1884 בדלית
אל כרמל (בית אוליפנט בדלית אל כרמל משמש כיום כבית יד לבנים הדרוזים).
בישיבתו בכפר קשר קשרים עם נכבדי העדה והמשיך בכתיבת ספריו וכתב אף סדרת
מאמרים ל“ניו יורק סאן” וכן לעיתון “ג’ואיש כרוניקל” בלונדון.
מי ששימש לו כמזכיר אישי היה המשורר נפתלי הרץ אימבר, שיש
הטוענים כי כתב אז את “התקווה”. הוא עזר באותו זמן למתיישבים היהודים
במושבות השונות בארץ. אוליפנט היה שותף בפעילות ברומניה לרכישת הקרקע בגבעת
זמרין, והיה שותף בהקמת היישוב היהודי מעולי רומניה בזמרין
ב־1882. מאוחר יותר, כאשר היישוב בזמרין נקלע
למצוקה כלכלית וגנבות רבות מהאוכלסיה הערבית במקום, פרס הברון רוטשילד את
חסותו על המקום ושינה את שם היישוב לזכרון יעקב.
בתקופת מגוריו בחיפה הרבה אוליפנט לסייר ברחבי ארץ ישראל,
בחלק מהסיורים התלווה אליו גוטליב שומאכר המהנדס הטמפלרי. סיוריו נערכו
לאחר סיום הסקר הגדול של הקרן לחקר ארץ ישראל והוא שאף מאד לגלות מקומות
שלא תועדו על ידי הקרן. את סיוריו תעד בספר “חיפה כתבות מארץ ישראל
1885־1882”. הספר כולל שישים כתבות
מארץ ישראל שנכתבו לעיתון ניו יורק סאן. אוליפנט בחר בעצמו את הכתבות
שכונסו בספר. הספר כולל מידע על תושבי הארץ, על המנהגים והדתות, תיאור
מקומות ואתרים ארכאולוגים. הוא כתב על הדרוזים, השומרונים ועל תושבים
נוספים. סיוריו כללו גם תגליות כמו שרידי בית כנסת ליד הירדן בקרבת תל בית
צידה ושרידי בית הכנסת באום אל־קנאטר שברמת הגולן. סיוריו בגולן נעשו כחלק
מהסקר שערך ביחד עם שומאכר לשם תכנון קו הרכבת מחיפה לחורן, קו שהוא היה
בין ההוגים שלו.
שירותיהם של אוליפנט ושומאכר נשכרו על ידי משפחת סורסוק
שהחזיקה בזיכיון להקמת הרכבת. אוליפנט צרף לספרו ציורים מאד מפורטים
המתארים בדיוק רב כיצד נראו המקומות בהם סייר.
בדצמבר 1885 נסעו השניים לביקור בכנרת וחלו בקדחת. ב־2 בינואר 1886 נפטרה אשתו אליס בדלית אל כרמל ונקברה בחיפה.
אוליפנט נסע לארצות הברית, שם הכיר את רוזמונד דייל אוון, נכדתו של האוטופיסט רוברט אוון, ובאוגוסט 1888 נישאו השניים. הם עברו יחד ללונדון ורצו לשוב יחד לביתו של
אוליפנט בארץ ישראל, אולם אוליפנט חלה בדלקת ריאות ונפטר בלונדון כעבור
מספר חודשים. נפתלי הרץ אימבר נמנה עם המעטים שהשתתפו בהלוויתו. כמו כן,
הוא הספיד את אוליפנט בג’ואיש סטנדרט"" וב“חבצלת”.
רוב שנותיו לא פגש לורנס אוליפנט ביהודים, ועיקר פגישתו עם
היהדות הייתה כנוצרי הקורא את כתבי הקודש. רק לאחר שעזב את הכת של האריס
נסע למזרח הקרוב ופגש את היהודים פליטי הפרעות בברודי (כיום באוקראינה).
ב־1881 החל בפעולתו ליישוב יהודים בארץ ישראל. יש
עדות כי אוליפנט אמר כי באופן אישי הוא בז ליהודים וכי רצונו לישבם בארץ
ישראל נובע מאינטרסים בריטיים. עדות לדעות קדומות שלו כלפי יהודים אפשר
למצוא בספר שלו “The Russian Shores of the Black Sea in the Autumn
of 1852” שבו הוא מאשים יהודים רבניים באי־יושר קיצוני.
הנוצרים שדגלו להשבת העם היהודי לארץ ישראל (Restorationism) של סוף המאה ה־19 פעלו בעיקר מתוך חשש לשלומם של היהודים באימפריה הרוסית בעקבות
הפוגרומים שלרוב נתמכו ע""י הממשלה. באותה תקופה היה מקובל במדינות המערב
שלא לקלוט מהגרים יהודים. רסטורציוניזם הייתה דרך לאנשים רחומים לעזור
ליהודים בלי באמת לקבל אותם כשכניהם וכאזרחים במדינתם. בכך, השאיפה של
הרסטורציוניסטים להקמת מדינה ליהודים בארץ ישראל השתנה מחזון דתי לדאגה
חברתית ולשימור הצביון הלאומי של ארצם שלהם.
ב־28 במרץ 1928 התקבלה ההחלטה להקים את המחוז היהודי האוטונומי במזרח הרחוק
הרוסי. המחוז הוקם בשנת 1934 (ראה פרק 55 סעיף יהדות ברית המועצות).



בעשורים שקדמו להקמתה של מדינת ישראל ב־ 1948 תומכי הציונות הנוצרית האמריקאית הבולטים והפעילים פוליטית ביותר
היו פרוטסטנטים ליברלים ומרכזיים שתמיכתם בתנועה לא היתה קשורה לעתים
קרובות לפרשנותם לתנ""ך. התומכים הנוצרים הללו ראו בפלסטינה כמקלט בטוח
ונחוץ ליהודים שנמלטו מהרדיפות ההולכות וגוברות באירופה, ולעיתים קרובות
ראו את תמיכתם בתנועה כחלק ממאמץ רחב יותר לקירוב בין הדתות.
הפדרציה הפרו־פלשתינית, ארגון פרו־ציוני נוצרי שהוקם ב־ 1930, קראה הן לקידום “רצון טוב והערכה בין
יהודים ולא יהודים” והן לממשלת בריטניה לדבוק בתנאיי המנדט על פלשתינה, אשר
בריטניה התחייבה לתמוך בהקמת בית לאומי יהודי.
נוצרים ציוניים כדוגמת מפקד הגדודים העבריים ג’ון הנרי פטרסון (John Henry Patterson 1867־ 1947) ואורד וינגייט (Orde Wingate 1903־ 1944) שיחקו תפקיד חשוב בבנייתו
ופיתוחו של אירגון “ההגנה”. ג’ון פטרסון תואר כ“סנדק של צבא ההגנה לישראל
המודרני”.
וינסטון צ’רצ’יל (Winston Churchill 1874־ 1965) שהיה ראש ממשלת הממלכה המאוחדת בין השנים 1940־ 1945 והוביל את בריטניה לניצחון במלחמת העולם השנייה היה ציוני נלהב.
הוא פעל להקמת מדינה ליהודים לאחר שראה כי היהודים שבורחים מהפוגרומים
העדיפו לעלות לארץ ישראל מסיבות סנטימנטליות.
במהלך מלחמת העולם השנייה, עם ההכרה הגוברת והולכת בשואה,
סייעו הציונים היהודים האמריקנים לתאם את הקמתם של שני אירגונים ציוניים
לא־יהודיים: ועידת פלסטין האמריקנית, ואת המועצה הנוצרית על פלשתינה, אשר
לאחר מכן התמזגו ל“הוועדה הנוצרית האמריקנית לפלסטינה” (American
Christian Palestine Committee (ACPC)). ה־
ACPC, שהורכב ברובו מפרוטסטנטים ליברלים ומרכזיים, הפך
ללובי הנוצרי האמריקני המוביל לתמיכה בהקמתה של מדינה יהודית בארץ
ישראל.
לאחר הקמתה של ישראל ב־ 1948 המשיך ה־ ACPC במאמצי השדולה. למשל, הוא תיאם את ההתנגדות
למאמצי האו""ם להפיכת העיר ירושלים, שחולקה בין ישראל לבין עבר הירדן במלחמת
העצמאות, לעיר בינלאומית.



הוגים יהודיים



בשנת 1825, מרדכי מנואל נח (Mordecai Manuel Noah), שריף ומחזאי יהודי ממוצא
ספרדי שרצה להקים בית לאומי ליהודים בגראנד איילנד בניו־יורק שישמש כתחנת
ביניים בדרכם לארץ הקודש, זכה לתמיכה נוצרית נרחבת לפרויקט שלו.



נח שאף להביא לתחייתו של העם היהודי וב־1820 החל במשא ומתן לקניית האי גרנד איילנד דרומית למפלי הניאגרה,
בסמוך לבאפלו שבארצות־הברית וקרוב לגבול עם קנדה. שאיפתו הייתה למשוך לשם
סוחרים ובנקאים יהודים שיבינו את ההזדמנויות בפרויקט וחקלאים ממזרח אירופה
שיעבדו את האדמה. המטרה הייתה להקים מדינה ליהודים שתתווסף למדינות הקיימות
בארצות־הברית.
האי גרנד איילנד ששטחו 84 קילומטרים רבועים נקנה בשנת 1815 על ידי
מדינת ניו יורק מידי האינדיאנים, ונח רכש שליש ממנו, וקיבל אופצייה לרכישת
שני השלישים האחרים. נח האמין כי בבנייה לגובה ניתן יהיה לשכן באי שישה
מיליון יהודים.
בשנת 1825 נערך טקס מפואר בן מאות
מוזמנים, רובם נוצרים ומקצתם יהודים, בכנסיית סן פול בבאפלו. על רקע
האורטוריה “יהודה המכבי” של הנדל, וכשהוא לבוש בגלימה סגולה ותליון מזהב
שנלקחו מתיאטרון, הכתיר עצמו נח כ“שופט ישראל” של העיר החדשה אררט. נח
בחר בשם “אררט” בהשראת שם משפחתו ובהשראת מקום מנוחת המבטחים של תיבת נח
לאחר המבול.
הוא נשא נאום בו הכריז על הקמת בית לעם היהודי, והציג את
אבן הפינה ליישוב החדש עליה נכתב בעברית: “שמע ישראל יי אלוהינו יי אחד”
ובאנגלית:“אררט, עיר מקלט ליהודים נוסדה בידי מרדכי מנואל נח בחודש
תשרי 5586 (התקפ""ו), ספטמבר 1825 בשנת ה־50 לעצמאותה של אמריקה”.
האירוע הגרנדיוזי השיג את מטרתו וזכה לתשומת לב רבה מצד
עיתונים באמריקה ואירופה, אולם היהודים לא נענו לקריאתו ולעגו לו כמשיח
מטעם עצמו או כמי שמחפש הזדמנויות להרוויח על גבם של היהודים. רק בסוף המאה
ה־19 החל גל הגירה המוני של מיליוני יהודים שהיגרו
ממזרח־אירופה לארצות־הברית, אך הם בחרו ביעדים שונים, ולא בהתיישבות
קולקטיבית לאומית על פי חזונו של נח.
שנים לאחר מכן הגיע נח למסקנה שתחיית היהודים אפשרית רק
בארץ ישראל וקרא למעצמות המערב, תחילה צרפת ואנגליה ולאחר מכן אמריקה,
לסייע ליהודים. ב־1837, עשרות שנים לפני הרצל,
כתב:“היהודים צריכם לעשות משהו עבור עצמם… סוריה [הכוונה לארץ ישראל]
תחזור ליהודים בדרך של רכישה… בחסותן של צרפת ובריטניה… איכלוסה של
סוריה מחדש… [הוא] מעשי והגיוני”.
נח האמין, ביחד עם אנשים נוספים, כי כמה משבטי האינדיאנים שבאמריקה הם למעשה עשרת השבטים האבודים. הוא כתב על כך מאמר בשם
Discourse on the Evidences of the American Indians being the Descendants
of the Lost Tribes of Israel.



נח פעל עד מותו ב־1851, למען הקמת מדינה יהודית בארץ ישראל ההיסטורית.
ב־ 1830 הרב יהודה אריה ליאון ביבאס (1789־ 1852), שהוריו
היו צאצאי מגורשי ספרד, אמר שהיהודים צריכים להפסיק לחכות לגאולה ושיש
לפעול, ולכבוש את ארץ ישראל. הוא היה מבשר הציונות.
בשנת 1836, נוסדה בפראג, אגודת סטודנטים “איחוד” שמטרתה הקמת מדינה יהודית בארץ ישראל.
באותה שנה, הרב צבי הירש קלישר (1795־1874), יליד פרוסיה, היה בעל השכלה רחבה
בתחומים רבים ונמנה עם מבשרי הציונות יחד עם הרב גוטמכר. הוא נודע בעיקר
בתמיכתו הנועזת ברעיון העליה לארץ ישראל וחידוש ההתיישבות בה. רעיונותיו
שימשו בסיס להקמת תנועת “חיבת ציון”. במכתב לברון אנשל מאיר רוטשילד, אמר
שיש לבנות בית ליהודים, והציע דרך מעשית להגשמת הרעיון של גאולת ארץ ישראל.
הוא הציע לפדות את ארץ ישראל מידי מוחמד עלי, ולייסד מושבות חקלאיות. קלישר
לא יכול היה לעלות לארץ ישראל כפי שרצה.
הסופרת והמשוררת היהודיה הידועה אמה לזרוס (Emma Lazarus 1849־ 1887), שנולדה
בארה""ב, התעניינה בבעיה היהודית ובסבלם של היהודים באירופה. היא טענה
שהיהודים הם עם ולא רק דת, ועל היהודים לחדש את רעיון שיבת ציון, ואף עשתה
נפשות לרעיון הזה. היא שימשה מופת לנשים יהודיות שנתפסו להתעוררות יהודית.
שירה המפורסם ביותר הוא הסונטה “הקולוסוס החדש” ‏(The New
Colossus)‏ (1883), החקוק על פסל החירות בניו יורק.
ב־1881 החלה אמה לסייע בקליטתם של
מהגרים יהודים מרוסיה לאמריקה, במסגרת ארגון של יהודים עשירים וותיקים
בארצות הברית, ממוצא גרמני ברובם, HEAS (להבדיל מ־HIAS). בהשראת עבודתה עם המהגרים היא כתבה את
השיר על פסל החירות:“הבו לי את בניכם היגעים והעניים, ערב רב של המונים
כמהים לנשום כבני חורין, את הפליטה האומללה של חופיכם המשופעים. שילחו אותם
אלי, חסרי הבית וסחופי הסער, בפנס אאיר בואם בשער זה!” מילות הסונטה
“הקולוסוס החדש” (קולוסוס הוא פסל ענק), שנחקקה על בסיס פסל החרות, הן מעין
קבלת פנים המקדמת בברכה את בואם של מהגרים ופליטים, עניים וחסרי בית, הבאים
בשערי הזהב של אמריקה הגדולה.



לאחר מכן, בפרץ של אנרגיה יצירתית, היא החלה להופיע כמגינה
נאמנה של זכויות היהודים, כמשוררת הלאומית של ההתעוררות היהודית וכתומכת
ב“תנועה היהודית הלאומית”.
באיגרת ליהודים היא קראה להם “להעמיק ולזרז את מקורות
ההתלהבות היהודית” בתגובה לכך שהיהודים נמצאים עתה ב“עין הסערה של
ההיסטוריה שלנו” בעקבות ביטויי האנטישמיות במזרח אירופה. בתוך זמן קצר קשרה
אמה לזרוס קשרים הדוקים עם המוציא לאור של ה־American Hebrew, שבו הופיע חלק גדול מעבודתה, והחלה ללמוד עברית אצל המורה
והעיתונאי לואיס שנאבל. עיקר העניין שלה היה בשימת הדגש על נאמנות לכלל
ישראל ובהדגשת סגולות האחדות, המשמעת והארגון למען ההתחדשות היהודית
הלאומית.
היות שהושפעה מסופרים כגון ג’ורג' אליוט, לורנס אוליפנט
ויהודה לייב (לאון) פינסקר, נטשה לזרוס את הספקנות הקודמת שלה לגבי רעיון
ההתיישבות המחודשת בארץ ישראל, והפכה להיות תומכת שלו.
עם מותה בטרם עת, בגיל 38 ממחלת
הודג’קין, הפכה לזרוס למעין קדושה ליהודים שנתפסו להתעוררות של שלהי המאה
ה־19. גיליון מיוחד של ה־American Hebrew
הנציח את זכרה בדברי הוקרה של “אנשי הספר הבולטים ביותר בתקופה”, וחיבורה “איגרת ליהודים”, שפורסם כקונטרס ב־1900, המשיך להופיע בדפוס במשך שנים רבות על ידי הפדרציה הציונית של
אמריקה. פטירתה הותירה את התנועה יתומה מ“החוזרת בתשובה” החשובה ביותר שלה,
מהדמות המשפיעה ביותר, המשכילה ורחבת האופקים ביותר, וממליצת היושר החשובה
ביותר (עד ימיה) של הזרם שבתוך זמן קצר יהיה לציונות האמריקנית.
בשנת 1840, רב מבוסניה, יהודה
אילן, בהשראת הדוגמה היוונית והסרבית, הציע לכונן מחדש את הריבונות היהודית
בלי להמתין להתערבות אירופאית.
בשנת 1854, יהודי מאוסטריה, ישראל
פיין (?), הפיץ את הרעיון של הקמת מדינה יהודית בארץ ישראל. הוא התנצר ועלה
ארצה, בה פעל למען רעיון זה.
ב־ 1856, עיתון עברי, “המגיד”, נוסד במזרח פרוסיה.
בפרנקפורט, גרמניה, ב־ 1860, חיים
לוריא ייסד חברה ""ליישוב ארץ ישראל' וטען כי ""על היהודים לכבוש שוב את ארץ
ישראל'.
בשנת 1862 משה הס (Hess) פרסם בקלן, גרמניה, את יצירתו “רומא
וירושלים”. משה הס היה הוגה דעות סוציאליסט, ממבשרי הציונות, אבי
הסוציאליזם הציוני. הוא נולד ב־21.1.1812 בבון ונפטר בפריז ב־ 6.4.1875. הוא אמר כי “היהודים יחיו
בפלשתינה, ותהיה מדינה ליהודים”. שנה מאוחר יותר הקיסר נפוליאון השלישי
הבטיח לחברת כי""ח (כל ישראל חברים, Alliance Israelite
Universelle) להגשים את רעיון ‘שיבת ציון’.



הרב יוסף נָטוֹנֶק (Josef Natonek 1813־ 1892) היה רב ואיש חינוך יהודי
מהונגריה, בלשן, שהיה מחלוצי רעיון שיבת ציון וההתיישבות היהודית בארץ
ישראל. הוא ייסד את העיתון “ישראל אחד”. הוא התנגד לאמנציפציה משום שהיא
כרוכה בוויתור על הלאומיות היהודית והיטמעות בלאום ההונגרי. הוא תבע הכרה
ביהודים כ“עם עצמאי בעל דת נפרדת” והביע ערגה וחתירה להקמת מדינה עצמאית
בארץ ישראל.
בשנת 1862 התיידד נטונק עם משה הס
והחל בפעילות ציונית מעשית. הוא יצר קשר עם הרב צבי הירש קלישר והציע לפניו
את חזונו בדבר התארגנות כלל־יהודית לרכישת ארץ ישראל בכסף מידי שלטונות
האימפריה העות’מאנית.
ב־1866 יצא נטונק לגרמניה כדי לגייס תמיכה ברעיון שיבת ציון ומשנת 1867 הקדיש
עצמו לפעילות ציונית שבמהלכה נסע לקונסטנטינופול על מנת לגייס את תמיכת
השלטונות העות’מאנים בהתיישבות יהודית בארץ ישראל. הוא התיישב בבודפשט ובה
הדפיס מאמרים וספרים כמו גם תרגומים לספרי אחרים. ב־1872 החל להדפיס עיתון בגרמנית בשם “Das Einige Israel” שהודפסו ממנו שבעה גליונות. יעקב הרצל, אביו של תאודור הרצל
היה מנוי על עיתון זה ונטונק היה מבאי ביתו.



פרופסור יוסף הלוי (Joseph Halévy 1827־ 1917) היה יהודי־צרפתי ממוצא טורקי
ששימש כמחנך ומורה לעברית, משורר, חוקר מקרא, בלשן, מזרחן, ארכאולוג ונוסע
נודע, מראשוני המכירים ביהדותם של יהודי אתיופיה ומבין אלו שקדמו לאליעזר
בן יהודה בהחייאת השפה העברית.
כאשר פורסם ב“המגיד” על הרצון לשלוח שליח ליהודי אתיופיה
כדי לקבל מידע על הפלשים ולחקור את תרבותם וזיקתם ליהדות, הציע הלוי את
עצמו ובשנת 1867 בילה כמה חודשים באתיופיה. הוא גילה באביסיניה (אתיופיה) כ־ 50,000 אנשים בעלי עור
שחור שקוראים לעצמם ‘בית ישראל’. הוא כתב כי “יהדותם שונה”. על מסעו כתב
ב“המגיד” וב“הלבנון”, ולאחר שאישר את יהדותם בדו“ח המוצלח שכתב בנושא, החלה
פעילות פילנתרופית לטובתם. הלוי הציע לחברת כי”ח ליישב את יהודי אתיופיה
בארץ ישראל, מאחר שהיו עובדי אדמה חרוצים ויכלו להכשיר את האדמה בצורה
טובה.
בווינה ב־ 3.8.1868 הופיע הגיליון הראשון של הירחון העברי “השחר” בעריכת פרץ סמולנסקי.
בגרמניה ב־1869 ההיסטוריון היהודי
דר' איזידור באום (?) הטיף לריכוז היהודים במדינה יהודית בארץ
ישראל.
משה יהודה לייב לִילְיֶינְבְּלוּם (מל""ל) (1843־ 1910) כתב ב“השחר” ב־ 1870. הושפע מהרעיונות שבספרי אברהם מאפו, ורצה
לתקן את מצבו הרוחני של עם ישראל. הצטרף לתנועת ההשכלה. פרעות “סופות בנגב”
גרמו לעיסוקו בישוב ארץ ישראל, והחל מ־ 1881 הצטרף
לתנועת חובבי ציון והפיץ את הרעיון הלאומי. הוא צרף לתנועה את יהודה לייב
פינסקר. עם היווסדה של “חברת תמיכת יהודים עובדי אדמה ובעלי מלאכה בסוריה
וארץ ישראל”, שימש כמזכיר החברה עד יום מותו. אחרי הקונגרס הציוני הראשון
(1897) הפך לציוני מעשי והתנגד לשיטת הציונות הרוחנית של אחד העם.



חוקר, פילוסוף, מלומד צרפתי בשם יוסף סלבדור (Joseph Salvador 1796־ 1873) שהיה צאצא למשפחה של יהודים ספרדים הציע בספרו ""Paris,
Rome, Jerusalem ou la Question religieuse au XIX siècle יצירת דת אוניברסלית המבוססת על שילוב של היהדות והנצרות. סלבדור
האמין שמרכזה של דת משיחית זו צריך להיות בירושלים, וראה באמונה
האוניברסלית הזו תולדה ישירה של מה שתפס כיהדות הקלאסית. כדי לגרום לשתי
הדתות להתאחד, קרא סלבדור להקמתה של מדינה חדשה, שתגשר בין מזרח למערב,
ותשכון בגבולותיה של ארץ ישראל הקדומה.
סלבדור ציפה לירושלים ולמדינה ללאום היהודי לא כציפייה
פוליטית, אלא כשאיפה רוחנית. דבריו חזרו והדהדו בדבריהם של הוגים ציוניים
מאוחרים יותר, כגון אחד העם ובנימין זאב הרצל. ביוגרפים ומבקרים צרפתיים
בסוף המאה התשע עשרה ראו בו יהודי צרפתי מתבולל שעבודתו עסקה באופיה של הדת
היהודית. בהגות הציונית המאוחרת יותר נתפש סלבדור כמקדים את ההגות הציונית
של סוף המאה התשע עשרה, וכ“פרוטו־ציוני”.



ערב פתיחת קונגרס ברלין ב־ 1878 הסופר והמדינאי הבריטי המומר בנג’מין ד’יזראלי (Benjamin
Disraeli 1804־ 1881) (שכיהן
פעמיים כראש ממשלת בריטניה), הציע להקים מדינה יהודית בארץ ישראל במקרה של
חלוקת האימפריה העות’מאנית. בקונגרס ד’יזראלי הכריח את האימפריה העות’מאנית
למסור לבריטניה את קפריסין.
אף שהוטבל לכנסייה האנגליקנית בגיל 12, בכל ימיו לא חדל מלהביע את אהדתו לעם היהודי הסובל. הוא התפעל
מעברו והתגאה במוצאו היהודי. הוא נלחם על מתן זכויות אזרחיות מלאות ליהודי
בריטניה, ותמך מאוד ברעיון של מדינה יהודית בארץ ישראל.
בשנת 1895 יצר בנימין זאב הרצל קשר עם הסופר היהודי הבריטי ישראל זַנְגְוִויל (Israel Zangwill
1864־ 1926) ביקש את עזרתו בהעלאת
המודעות לבניין בית לאומי־יהודי בקרב הקהילה היהודית בבריטניה. זנגוויל היה
בן למשפחה יהודית ענייה שהיגרה מרוסיה. הוא התחנך בבית הספר היהודי ברובע
המזרחי של לונדון ונהג לרשום את אירועי היהודים ברובע זה, דבר ששימש אותו
מאוחר יותר כחומר רקע ליצירותיו.



לאחר דחיית הקונגרס הציוני השביעי את תוכנית אוגנדה, עזב
ישראל זנגוויל את התנועה הציונית וייסד את הארגון הטריטוריאלי היהודי
(Jewish Territorialist Organization או בר“ת
יט”א), שחיפש בית לאומי לעם היהודי לא בהכרח בארץ ישראל. זנגוויל וחבריו
בדקו מקומות שונים ומגוונים בעולם ליישוב יהודים, בהם ארצות הברית, אלסקה,
קנדה, אנגולה, ארגנטינה, בוליביה, ברזיל, פרגוואי, קולומביה, רודזיה
(זימבבואה) ואוסטרליה (תוכנית קימברלי111 בשנים 1939־1933).
לאחר הצהרת בלפור, ובפרט לאחר השואה שהביאה להתחזקות
התנועה הציונית ולתקומת מדינת ישראל, הפך הטריטוריאליזם ללא־מעשי גם בעיני
רוב מצדדיו.



בנוסף לפעילותו בתנועה הציונית פעל ישראל זנגוויל למען
המאבק לשחרור האישה ולמען השאיפה להנהגת שלום עולמי. זנגוויל השתמש לעיתים
תכופות באמירה “ארץ ללא עם, לעם ללא ארץ”.



יצירותיו של זנגוויל, אשר תיעדו את חיי היהודים בגטו
שבלונדון, התאפיינו באמירה סימבולית על חיי היהודים בגולה, ששולבה בה מחאה
על מצבו הקיומי של העם היהודי ודחף עז לתקן ולשנות אותם. הן נעשו מקובלות
בקרב יהודים אוהבי ספרות יפה ושוחרי התנועה הציונית, גם לאחר שזנגוויל פרש
ממנה. ספרו “ילדי הגטו” (ראה אור ב־1892) מספר על
יהודי הגר בגטו המטיל ספק בדתו אך למרות זאת ממשיך בערכי היהדות מתוך סיפוק
רוחני. ספר זה זכה להצלחה בינלאומית. בספרו “חולמי הגטו” מתאר ישראל
זנגוויל דמויות היסטוריות של יהודים מתבוללים. בסיפור קצר בשם “תיבת נח”
שכתב בשנת 1899 תיאר זנגוויל את קורותיה של מדינת
אררט על פי חזונו של מרדכי מנואל נח שביקש להקים מדינה ליהודים באי גרנד
איילנד בארצות הברית.



 
פרק 63: הציונות



ציונות היא מגמה ערכית השואפת למימושה בפועל של מסגרת
לאומית עצמאית ליהודים. התנועה הציונית החלה כתנועת תחייה לאומית יהודית,
כתגובה לפוגרומים, להתנכלויות אנטישמיות ולתנועות לאומניות באירופה.
התנועה הציונית הוקמה במהלך המאה ה־19. במאה זאת קמו באירופה מספר זרמים רעיוניים שכל אחד מהם השפיע
את השפעתו על הציונות, כמו תנועת ההשכלה היהודית, התנועה הרומנטית,
המרקסיזם והסוציאליזם. יש הסוברים, כי הרב יהודה אלקלעי, וכמוהו מבשר
הציונות הרב צבי קלישר, הושפע מאביב העמים האירופי של אמצע המאה
ה־19, וניסה למזג את האידאות האירופיות עם הכמיהה ההיסטורית הדתית לשיבת ציון של היהודים.
החל מהמחצית השנייה של המאה ה־19 ואף לפני כן החלו חוגים יהודים לחשוב, לאור סבלם המתמשך של
קהילות יהודיות במזרח אירופה, שתנועה שתפעל לתקומה לאומית של עם ישראל בארץ
ישראל תביא לפתרון הבעיה היהודית. אלה היו ‘מבשרי הציונות’.
מבשרי הציונות היו הוגי דעות אשר יצרו את עולם הרעיונות והמונחים של ההגות הציונית ממחצית המאה ה־ 19,
והציגו אותו בחיבוריהם, שהתפרסמו כמאמרים בעיתונות ובספרים, כתפיסת עולם
ותוכניות להקמת “בית לאומי לעם היהודי בארץ ישראל”. העיקריים שבהם פעלו
בשנים 1860־ 1874, בטרם ההכנות לעלייה הראשונה, והופעת הציונות המדינית בשנת 1896, והציונות המעשית. בין מבשרי הציונות היו משה הס, סופר הוגה
דעות סוציליסט, יליד גרמניה (1812־
1875). הרב יהודה אלקלעי, נולד בסרייבו (1798־ 1878). הרב צבי הירש קלישר, נולד במערב פולין (1795־ 1874).
בכל מקום בו ישבו היהודים הם נבדלו משאר האוכלוסייה ושמרו
על איחוד, הם חגגו אותם חגים והתאבלו על אותם אירועים. כישלון האמנציפציה
וצמיחת האנטישמיות המודרנית במערב אירופה והפוגרומים במזרח אירופה פקחו
עיני משכילים יהודים רבים שהבינו שהבעיה היהודית תיפתר רק כאשר תהיה לעם
היהודי מדינה כמו לשאר עמי אירופה והם לא יהיו יוצאי דופן.



בהשפעת הלאומיות שהלכה והתגבשה בקרב האירופאים התחילה
להתגבש דעה בקרב יהודים משכילים כי מצב היהודים הוא מצב חריג ולא נורמלי
ויש לעשות תיקון באורח החיים היהודי ולהחזיר את עם ישראל למסלול שבו הולכים
יתר עמי אירופה: לחזור למולדת, לעסוק בעבודות יצרניות, לכונן חיים לאומיים
מלאים ולגלות סולידריות בין קהילות ישראל השונות.
כדי שהעם היהודי יקרא לאום היו חסרים לו שני מרכיבים חשובים:

טריטוריה: מקום אחד שכל העם היהודי יחיה בו כי היהודים  היו מפוזרים על פני ארצות רבות.
שפה משותפת: גורם המאחד את כל בני העם. כל יהודי דיבר  בשפה של המדינה בה הוא היה חי.

במזרח אירופה התנועה הלאומית היהודית עשתה את צעדיה הראשונים ברוסיה בתחילת שנות ה־80 בעקבות פרעות 1881 והמצוקה הקשה ששררה ברוסיה: קמה תנועת
‘חיבת ציון’ שבאה במקום “תנועת ההשכלה” שהגיעה לקיצה לאחר הפוגרומים
ברוסיה. חברי ‘חובבי ציון’ דגלו בשיבת העם היהודי לארצו וממשל יהודי. חבריה
היו מאוכזבים מהמצב באירופה, וראו בשיבת ציון את הפיתרון. הסופות בנגב
השפיעו על הוגה הדעות יהודה לייב פינסקר, וב־ 1882 פרסם את ספרו ‘אוטואמנציפציה’. קמו אגודות של חובבי ציון
וב־6.11.1884 נאספו ראשי האגודות בקטוביץ, עיירה
בגבול רוסיה־גרמניה. התנועה החדשה, “חובבי ציון” התנועה הציונית החלה באופן
רשמי ב־ 1881.
מקור השם “ציונות” הוא במילה ציון, שמה האחר של ירושלים
במקרא. המילה ציון, הגיעה לעברית מהשפה החיתית ופירושה “מצודה”. המונח
המודרני ‘ציוניזמוס’ נטבע על ידי ההוגה ד“ר נתן בירנבאום ב־
1.4.1890 בעיתון היהודי הלאומי הראשון שערך בגרמניה ששמו Der Colinist”"" או בשמו השני “מגזין עבור
התקדמותם של יהודים מדוכאים”, שעסק באפשרות התישבות בפלשתינה. הוא השתמש
במונח זה לתיאור תנועת “חובבי ציון”, ובהמשך, כאשר השתתף בירנבאום
ב־1897 בקונגרס הציוני הראשון כמזכיר הראשון של
המשרד הציוני שניהל הרצל בווינה, אימץ הרצל את השם שקבע בירנבאום כשם
התנועה.



במערב אירופה התנועה הלאומית קמה לקראת סוף שנות ה־90 של המאה ה־ 19 עם
הופעתו של הרצל שפיתח את רעיון הציונות לתנועה מדינית ממוסדת. הרצל הפעיל
משקל כבד על רעיון זה והרעיון זכה לתומכים רבים.



התנועה הלאומית היהודית הניחה 3 הנחות יסוד:

העם היהודי הוא עם כשאר האומות בעולם ויש לו עבר מסורת  ועתיד משותפים.
העם היהודי שואף לחיות במולדת אחת כפי שלכל עם יש  מולדת משלו.
רק העם היהודי בזכות עצמו ובסיוע אחרים יוכל לממש את  שאיפותיו.




מראשיתה היו מטרות הציונות שיבת ציון, קיבוץ הגלויות,
החייאת התרבות והשפה העברית וביסוס ריבונות יהודית עצמאית. לפי בנימין זאב
תאודור הרצל, הנחשב להוגה הציונות המודרנית, הציונות היא מסכת רעיונות
רחבה, שבה כלולה לא רק השאיפה לשטח מדיני מובטח כחוק בשביל העם היהודי, אלא
גם השאיפה לשלמות מוסרית ורוחנית.
לציונות היו גם היבטים כלכליים ותרבותיים: הרעיון הכלכלי
העיקרי שעמד בבסיס התנועה הציונית היה כי על היהודים לנטוש את המקצועות
שאפיינו אותם, כגון בעלי פונדקים, משכונאים וסוחרים, לטובת שיבה אל האדמה
ועיבודה.



הגורמים לצמיחת הציונות – השפעות



עד סוף המאה ה־17, הרוב המכריע של היהודים באירופה היו דתיים או מסורתיים. במהלך המאה ה־18 נעורה באירופה תנועה רעיונית שנקראה “עידן הנאורות”. תנועה זאת
גרמה לפתיחות מצד הנוצרים כלפי היהודים. בתגובה לתנועה זו החלה יהדות
אירופה, במהלך המאה ה־19, בעיקר בגרמניה ובצרפת
להיפתח לחברה הכללית הנוצרית. תהליך ההיפתחות לרעיונות מערביים מודרניים,
כונה על ידי היהודים “תנועת ההשכלה”. עד שלהי המאה ה־19, יהדות זאת עברה תהליך משמעותי של השתלבות בחברה הכללית. במהלך
המאה ה־19, זכו היהודים במערב אירופה לאמנציפציה
(שיווין זכויות), ובאופן רשמי הפכו היהודים, לראשונה מאז עליית הנצרות,
לאזרחים שווי זכויות.



אולם במקביל לתופעת הנאורות הופיעה תופעת הרומנטיות
והלאומיות המודרנית. התנועה הלאומית שהופיעה בעקבות רעיונות רומנטיים, טענה
כי הזהות הבסיסית של בן האדם היא הזהות הלאומית שמתקיימת על שפה, היסטוריה
וטריטוריה משותפת. זהות זו צריכה להתבטא במדינה, ולכל לאום מגיעה מדינה.
היהודים תפסו את עצמם לפי זה כבעלי הלאום עם דת אחרת, במקום נצרות, יהדות.
כך ראו את עצמם יהודי מרכז ומערב אירופה, לפחות להלכה, כצרפתים, גרמנים,
אנגלים והונגרים “בני דת משה”. עליית הלאומיות ותנועת הרומנטיקה תרמה
לדימוים של היהודים כתלושים בלי שייכות אמיתית ללאומיות הגואה. ההכרה
בלאומיות זו איפשרה הופעת הציונות על ידי הוגים כמשה הס פינסקר והרצל.
התפיסות הרעיוניות של היהדות כאומה, היוו את הבסיס להתגבשות התנועה הלאומית
הציונית, אשר הובילה לבסוף להקמת מדינה יהודית לאומית.



רוח נאורות וההשכלה, הגיעו למזרח אירופה רק בעשורים האחרונים של המאה ה־19. יהודי מזרח אירופה החלו גם
הם בתהליך של השכלה וחילון, אם כי בצורה מתונה בהשוואה ליהודי מרכז
אירופה.
עמי מזרח אירופה ככלל היו שמרנים יותר (בשל הפיתוח האיטי
יותר של מדינות אלו ועוצמתה הרבה יותר של הכנסייה) ולכן תהליך ההשכלה
היהודית בקרב עמים אלה נתקל באי־סובלנות גדולה יותר מצד החברה הנוצרית.
ההתנגדות להשתלבות היהודים בחברה התבטאה בפוגרומים שהידועים ביניהם היו
הסופות בנגב ופרעות קישינב. בניגוד ליהודי מרכז אירופה, יהודי מזרח אירופה
לא קיבלו אמנציפציה, כך שנשארו מופלים על פי החוק וסבלו מהתנכלויות של
השלטון. כתוצאה מכך היהודים המשכילים במזרח אירופה התקשו למצוא דרך להקלט
בחברה הכללית. חלק גדול מהיהודים המשכילים של מזרח אירופה השתתפו ב“בונד”,
ארגון סוציאליסטי יהודי שפעל ברוסיה. חלק אחר חיפש את גורלו בארצות מערביות
שבהן יוכלו היהודים להיקלט ביתר קלות, ובעיקר בארצות הברית.



השפעת האמנציפציה וההשכלה
עד האמנציפציה חיו היהודים בעולם מלא השפלה ואפליה מייחסו
של העולם הנוצרי והם הצדיקו זאת בגלל שאלוהים העניש את העם היהודי. אך
החברה האירופאית שהחלה להשתחרר מהדת, העניקה ליהודים אמנציפציה וחופש על
בסיס הטענה כי הדת היא עניינו האישי של כל אדם וכולם שווים על פי החוק.
היהודים עמדו בפני חברה שפתחה להם את שעריה והיה נדמה כי האמנציפציה היא
כרטיס כניסה לחברה האירופאית וכך הם יוכלו להשתלב בחברה. רבים מן היהודים
זנחו את המסורת והדת והחליפו אותם בחופש ושוויון אך התברר כי האמנציפציה
היא אשליה והחלו להיווצר חיכוכים בין יהודים ללא יהודים. למרות שהרבה
יהודים נקלטו בחברה והצליחו, החברה האירופאית לא באמת הייתה פתוחה לקלוט
אותם והתפרסמו מאמרים אנטי יהודיים, פרסומות וקריקטורות, מועדונים נסגרו
בפני יהודים והמספר של היהודים הרשאי להיכנס לאוניברסיטאות הוגבל (“נומרוס
קלאוזוס”). כל אלה גרמו לתסכול ואכזבת היהודים מן האמנציפציה. שאלה גדולה
נבעה ממצב זה: האם היהודי יוכל אי פעם להשתלב בחברה האירופאית? כאן צמחה
התנועה הלאומית היהודית שבאה לתת מענה לשאלה זו ולשחרר את היהודים מאשליית
האמנציפציה.



האנטישמיות
היהודים באמת האמינו שבעולם חדש ומתקדם כמו במערב אירופה
שבו הקידמה שולטת, האנטישמיות לא תוכל לחדש את פניה. היהודים האמינו שדווקא
משום שזנחו את המסורת לטובת האמנציפציה תגמול להם החברה האירופאית בקבלת
פנים נלהבת ותראה ביהודים כאזרחים לכל דבר. אך עד מהרה למדו היהודים שזוהי
רק אשליה. את מקומה של האנטישמיות הדתית על רצח ישו תפסה אנטישמיות מודרנית
מדעית ולאומית ואנטישמיות זו היא פרי האמנציפציה שנכשלה. התנועה הלאומית
ניערה את היהודים מאשליית מותה של האנטישמיות והראתה להם שיש רק פיתרון
אחד־ ריכוז היהודים בטריטוריה אחת.



השפעת ההתעוררות הלאומית באירופה
מדינות רבות החלו להילחם על הלאומיות שלהם ותנועות לאומיות
רבות זכו לאהדת הקהל האירופאי ואף להצלחות מדיניות. הנקודה החשובה במאבק
התנועות היה הבלטת הייחוד התרבותי והאתני של היחידות הלאומיות. המאבק של
תנועות אירופה גרם לחידוד התודעה בדבר ייחודה של הזהות היהודית וההכרה בה
כפי שלכל עם יש זהות משלו. משכילים יהודים עקבו אחר ההצלחות והמאבקים
באירופה והבינו שגם הם יכולים ליצור מהפך, והיהודים אינם שונים מעמים אחרים
וביכולתם להיות כמו עמים אחרים בעלי זהות.



ייחודה של התנועה הלאומית היהודית



לתנועה הלאומית קווי דמיון וקווי שוני בינה לבין תנועות לאומיות שונות:
קווי דמיון:
לתנועה הלאומית דברים משותפים עם תנועות לאומיות אחרות
כגון שימוש בסמלים לאומיים, התעוררות השפה הלאומית, שירה וספרות הגומרים את
ההלל על העבר המפואר ועל גיבורי האומה, תיאור הזיקה למולדת ובין העם
לארצו.
קווי שוני:

בעוד שרובם של עמי אירופה רצו בשחרור עול עם זר מאדמתו  העם היהודי לא ישב על אדמתו וחש זיקה לארץ הרחוקה.
בתנועה הלאומית היהודית בלט הזרם הסוציאליסטי בעוד  שבשאר התנועות לא פעל זרם סוציאליסטי.
בעוד שהתנועות הלאומיות היו שרויות במאבקי דמים ושנאה
כלפי תנועות אחרות, התנועה היהודית בשל אופייה הדמוקרטי נמנעה מלהטיף
מוסר לאחרים.
התנועה הלאומית היהודית לא קראה למאבק צבאי וראתה את
העם היהודי שב לארצו בדרך של דיפלומטיה, התיישבות חקלאית ופיתוח תרבות
וזאת להבדיל מהוגי דעות לאומיים בגרמניה וצרפת שחרתו על דגלם את
עליונות גזעם.




התפיסה הציונית



האידיאולוגיה הציונית התבססה על הנחת יסוד מרכזית שהייתה
משותפת לכל הזרמים בציונות: העם היהודי הוא ישות אחידה, לאום ולא רק דת.
הציונות העלתה הצעות פיתרון: לשוב לארץ ישראל (טריטוריה) ולממש את ריבונות
העם היהודי. האמצעים לפתרון זה הם פעילות דיפלומטית, התיישבות בארץ ותחייה
תרבותית.
בתנועה הציונית היו הוגי דעות אשר במשנתם יוצגו העדפות
שונות לגבי הדרך והיעד שצריכה הציונות ללכת בה. בעצם המכנה המשותף היחידי
לכולם היה השאיפה לכינון מדינה עצמאית לעם היהודי ־ כל השאר ־ מקום, אופי,
שיטה ־ היה נתון במחלוקת.



ניתן לומר שהיו שתי גישות מרכזיות לגבי שיטת הפעולה של התנועה:

ציונות מדינית־ בהנהגתם של בנימין זאב הרצל ונורדאו.
הציונות המדינית גרסה כי ראשית יש לקיים משא־ומתן בין המעצמות להשגת
צ’רטר על ארץ ישראל לפני העלייה ארצה. ההנחה של הציונות המדינית הייתה
כי מדינה תוקם רק לאחר השגת הסכמת אומות העולם לכך. הסכמה בינלאומית
היא תנאי הכרחי שבלעדיו אין מקום להתיישבות בארץ ישראל.
הציונות המעשית־ בהנהגתם של משה ליליינבלום ויהודה
לייב פינסקר ו“חיבת ציון”. הציונות המעשית טענה כי יש להתחיל העלייה
לארץ וההתיישבות בהקדם, עוד לפני השגת צ’רטר על ארץ ישראל. חסידי תפיסה
זו הדגישו את הצורך בהתיישבות רחבת היקף בארץ ישראל שתסייע לביסוסו של
בית לאומי, וכי יש להעמיד את ההתיישבות בראש סולם סדר העדיפויות ולקבוע
עובדות בשטח.

בהמשך גובשה גישה המשלבת ביניהן:

ציונות סינתטית־ בהנהגתם של חיים ויצמן, ליאו מוצקין,
נחום סוקולוב ומרטין בובר. התומכים בגישה זו האמינו בשילוב בין פעילות
מדינית של התנועה הציונית לבין פעילות “מעשית”, דהיינו התיישבות ועבודה
בארץ ישראל.




חלוקה אחרת בין הזרמים נובעת מהבדלים אידאולוגיים שאינם
קשורים דווקא לציונות עצמה אלא לתפיסת עולם כוללת בה החזיקו אנשי
הזרם:

ציונות סוציאליסטית־ שמנהיגיה היו נחמן סירקין, דב בר
בורוכוב, חיים ארלוזורוב וברל כצנלסון. על פי גישה זו הציונות צריכה
לשלב ערכים של שוויון ועבודה יצרנית ברוח הסוציאליזם.
ציונות רוויזיוניסטית שמנהיגה ומייסדה היה זאב  ז’בוטינסקי.
ציונות רוחנית שמנהיגה היה אשר צבי גינצברג (אחד העם).
המצדדים בה סברו כי הארץ אינה מוכנה לעלייה המונית וגדולה, לכן על
העלייה להיות איטית והדרגתית. חידוש פניה של היהדות וראיית היישוב
היהודי בארץ כמרכז רוחני לתפוצות היו ממטרותיה העיקריות. אחד העם האמין
כי התודעה הלאומית צריכה להיות קודמת להכל. אנשי התנועה הציונית
הרוחנית התרכזו בתחיית השפה העברית ובחינוך למודעות ציונית.
ציונות דתית שמנהיגה היה הרב יצחק יעקב ריינס מייסד
תנועת המזרחי. לעומת גישתו שביקשה להפריד בין הלאומיות היהודית והדת,
משנתו האידאולוגית של הרב קוק מדגישה דווקא את הפן המשיחי והגאולתי של
הציונות כאתחלתא דגאולה.




אישים, אירגונים ותנועות־מונחים בולטים בציונות



תנועת “חיבת ציון”־ הציונות המעשית
התנועה קמה בעקבות תגובה לפרעות 1881־1883 ברוסיה. מאות אלפי יהודים עברו
לארה""ב שנתפסה כיעד מגורים בטוח לעם היהודי. חברי “חיבת ציון” האמינו כי
מצוקת היהודים תיפתר רק בארץ משלו, ארץ אבותיו ומולדתו ההיסטורית של העם
היהודי.

אופן פעולתם: התארגנות “חיבת ציון” הייתה ספונטנית.שום
סמכות מעליהם לא אמרה להם איך להתארגן מתי ואיך. הם התארגנו בהשפעת
התנועות הלאומיות באירופה מתוך להט ואמונה כי הפתרון לבעיית היהודים
במזרח אירופה הוא ארץ ישראל. פעילותם התנהלה באמצעות עשרות אגודות של
“חובבי ציון” שקמו בערים שונות. באגודות אלה היו חברים יהודים בעלי
הכרה לאומית מכל הזרמים, החל ממתבוללים ועד לרבנים ידועים, כאשר המכנה
המשותף לכולם היה רעיון השיבה לא“י. האגודות עסקו באיסוף כספים
ובהתארגנות לקראת עלייה להתיישבות בא”י.
מנהיגותם: שני המנהיגים הבולטים היו הרב מוהליבר  וד""ר פינסקר.

הרב מוהליבר קרא לשיתוף פעולה בין המשכילים לבין שומרי המצוות.
ד""ר פינסקר היה הדמות הבולטת בהנהגת “חיבת ציון”, הוא טען
שלשנאת היהודים אין מרפא והיהודי נתפס כרוח רפאים מפני שאין לו קשר לארץ
מיוחדת משלו, זהו עם ללא מולדת ולכן קיומו הוא כמו של מת המהלך בין החיים.
הוא טען שהדרך היחידה היא ליצור לאומיות יהודית של עם היושב על
אדמתו.



ועידת קטוביץ' וכישלונה: התנועה נקלעה לקשיים ארגוניים וכינסה ועידה בעיר קטוביץ' שהיו בה כ־30 נציגים של
אגודות חובבי ציון. מטרת הועידה הייתה לנסח את מטרות התנועה ולבחור הנהגה
מרכזית. הם הגיעו להחלטה שצריך לבקש מהשולטן התורכי שיסיר את ההגבלות על
העלייה ולבקש אישור לפעולות התנועה מהממשל הרוסי. האגודה בחרה את פינסקר
לנשיא מתוך תקווה שיוכל לפתור את הבעיה, אולם עד מהרבה התברר כי פינסקר לא
היה איש מעשה ובעל חזון.



כישלונה של תנועת חיבת ציון נעוץ בכך שהתנועה לא הצליחה
לפרוץ לתודעה של העם היהודי, היא מעולם לא הפכה לתנועת המונים ולא הקימה
ועד מרכזי, היא לא זכתה לחשיפה בעולם והתקשתה לגייס כספים.
הרצל־ הציונות המדינית
בשנות ה־30 לחייו של הרצל הוא שימש
ככתב בעיתון בפריז ואז נוכח לדעת עד כמה גדולה ורחבת מימדים בעיית
האנטישמיות. הרצל טען שאין לנצח את האנטישמיות והיא רק תגדל ותגבר, הוא
האמין שהתנאי הראשון לחידוש הלאומיות היהודית אינו התיישבות, אלא הסכמה
בינלאומית כדי שהעם היהודי יהפוך לעם נורמלי כמו כל העמים. הרצל האמין
שהמדינה היהודית תוקם בסיוע המעצמות שיסייעו ליהודים מתוך אינטרסים אישיים
ביציאת יהודים באירופה.



הופעתו של הרצל העניקה לציונות ממד חדש. עד להופעתו הכירו מעטים את התנועה הציונית ומאז הרצל חדרה הציונות למודעותם של רבים.
הרצל לא היה סוציאליסט אך עם זאת חזה את המדינה היהודית
אשר בה הפרט יכול ליזום כרצונו ולהרוויח לפי עמלו. הוא רצה מדינה שישרור בה
מעין צדק סוציאלי, שתהיה בה עבודה של 7 שעות ביום,
מדינה מודרנית טכנולוגית שתשלוט בה תרבות אירופאית, שתהיה בה הפרדה בין דת
ומדינה והמשטר בה יהיה ליברלי ויונהג בידי אריסטוקרטים שיובילו את המשק ביד
מיומנת. הוא רצה מדינה שבה לכל אדם יהיה חינוך, תהיה מדינה עם סובלנות
ויינתן שוויון הזדמנויות לכולם.



הרצל ומקס נורדאו זימנו את הקונגרס הציוני הראשון שהתכנס בבאזל, שוויץ ב־28.8.1897 לשלושה ימים. באו לקונגרס 208 נציגים מ־ 16 מדינות. הוקמה ההסתדרות הציונית. בבאזל קמה התנועה הציונית. מטרת
הציונות הייתה הקמת מולדת לעם היהודי בארץ ישראל.



“אחד העם”־ הציונות הרוחנית
אחד העם הוא שמו הספרותי של אשר צבי גינצבורג שהיה הוגה
דעות ועיתונאי. הוא מתח ביקורת על הציונות המעשית באומרו כי יש להשקיע
תחילה בטיפוח התרבות היהודית והעברית ואז להתיישב. הוא טען כי “חיבת ציון”
העדיפה להביא המונים לארץ ישראל מתוך מניע של טובת הפרט ולא טובת הכלל ולא
הכשירה את ההמונים לעלייה לאומית והמצב קשה במושבות בגלל היעדר תודעה
לאומית, ולכן נכשלה.



אחד העם מתח גם ביקורת קשה על מדיניותו של הרצל. הוא דחה
את טענת הרצל שהצרה האמיתית היא “צרת היהודיים” הצרה החומרית שיש לפותרה
ע""י ריכוז מהיר של היהודים בטריטוריה משלו. לדעת אחד העם הצרה האמיתית
הייתה “צרת היהדות” – היעדר תודעה לאומית. אין ערך להביא מיליוני יהודים
לטריטוריה ללא פיתוח ההכרה הלאומית בליבם ולכן יש לפתור קודם את “צרת
היהדות” ואחר כך את “צרת היהודים”. לכן צריך קודם לשכנע את היהודים להכיר
בלאומיותם בדרך של חינוך והסברה.
דפוסי ההגשמה של הציונות המדינית בגולה



בשבע שנות פעילותו, פעל הרצל בשני מישורים: המישור המדיני והמישור הארגוני. לדעתו, נועדו שני מישורים אלה להשלים זה את זה.



הכיוון המדיני: את רוב מאמציו השקיע הרצל בניסיון
להשיג צ’רטר מן השולטן התורכי. השגת הצ’רטר הייתה בעיניו בגדר הכרה רשמית
של המעצמות ביהודים כלאום בעל זכויות.



הרצל הציע כי בתמורת הצ’רטר היהודים יסייעו לתורכיה לפדות
את חובותיה הבינלאומיים ואילו הם יקדמו את ארץ ישראל, אך התורכים סירבו
והציעו לאפשר ליהודים להתיישב ברחבי האימפריה. לאחר מכן הרצל פנה לקייזר
הגרמני, שהיה בעל השפעה רבה על תורכיה, שילחץ על תורכיה להעניק את הצ’רטר
בנימוקים שהאנטישמיות תפחת ויהודים רבים יהגרו מתוך גרמניה אך גם ניסיון זה
נחל אכזבה. לאחר שניסיון זה נכשל, נפגש הרצל עם צ’מברלין שר המושבות הבריטי
, והרצל הציע לו ליישב את היהודים באל־עריש. הצעה זו נדחתה כי טכנית הדבר
אינו אפשרי.
שנה אחר כך נפגש הרצל שוב עם צ’מברלין, וצ’מברלין הציע לו את אוגנדה.



לאחר פוגרום קישינב והגירת יהודים רבים לארה""ב, פחד הרצל
שהציונות תיכשל כי התיישבות היא תנאי הכרחי להגשמת הציונות והבית הלאומי,
ולכן הבין הרצל כי עליו למצוא טריטוריה ליהודים במהירות רבה והסכים לקבל את
הצעת אוגנדה. הרצל ראה באוגנדה תחליף לצ’רטר התורכי ופתרון מהיר ליהודי
מזרח אירופה, אולם בקונגרס ה־6 למרות הרוב שהסכים
להצעה זו התחוללה סערה רבה שאיימה לפלג את התנועה הציונית. המתנגדים לא
השלימו עם נסיגת הרצל מההסכמה הברורה שהושגה בקונגרס הראשון בדבר מולדת לעם
היהודי בארץ ישראל.



הכיוון הארגוני: הרצל יזם את כינוסו של הקונגרס הציוני הראשון בבאזל, שוויץ ב־28.8.1897 לשלושה ימים. לקונגרס באו 208 נציגים מ־ 16 מדינות. את הנאום המרכזי נאם מקס נורדאו שהיה אחד מתומכיו של
הרצל ובנאומו הסביר כי האמנציפציה יסודה בשקר וכי היא ניתנה משום שהעמים
התרבותיים הרגישו חובה מוסרית לסגל לעצמם את
הדמוקרטיה ולא היו מוכנים באמת לקבל אליהם את היהודים.
הרצל שנאם אחריו, התרכז בחשיבות השגת הצ’רטר מן הממשל העות’מאני להתיישבות
יהודית שתזכה בהכרת העמים.



מטרות הקונגרס היו: לעודד הכרה ציונית, להעלות את הציונות על המפה המדינית וליצור מסגרת שתפעל להשגת יעדי הציונות המדינית.
בקונגרס הוחלט על ארבעה אמצעים להשגת המטרה של הציונות המדינית:

יישובה של ארץ ישראל ע""י עובדי אדמה ובעלי  מלאכה.
ארגון היהדות וגיבושה ע""י מפעלים מקומיים בהתאם לחוקי  כל ארץ וארץ.
חיזוק הרגש הלאומי היהודי וההכרה הלאומית.
ביצוע פעולות הסברה בקרב הממשלות בעולם למען השגת  הסכמתן לציונות.




בבאזל קמה התנועה הציונית. קונגרס בזל השיג ארבעה הישגים חשובים:

ייסוד המדינה היהודית־ בבזל הונח הבסיס למדינה  שבדרך.
פריצה אל דעת הקהל הבינלאומית־ הקונגרס הביא לכך  שמעצמות החלו לראות בציונות תנועה לאומית לכל דבר.
הנהגה לאומית־הקונגרס שימש כאסיפה לאומית והוקמה בו  הנהגה לאומית אשר ביטאה את השאיפות הלאומיות של העם היהודי.
ייסוד ההסתדרות הציונית־הגוף המבצע של הציונות.




מוסדותיה העיקריים של ההסתדרות הציונית היו:

“הקונגרס הציוני” אשר נבחר מידי שנה ע""י חברי התנועה
הציונית באופן דמוקרטי והיה המוסד העליון להנהגת דרכה של התנועה
הציונית.
“הוועד הפועל הציוני” שנבחר מתוך חברי הקונגרס והיה  אחראי על ביצוע החלטות הקונגרס.
“הוועד הפועל המצומצם” שהיה מרכז ההנהלה  הציונית.

מוסדות נוספים שהוקמו במהלך הקונגרסים הבאים:

“הקרן הקיימת לישראל” שרכשה אדמות כדי להפכן לאדמות  לאום.
“קרן היסוד” שמימנה את מפעלי ההתיישבות בארץ  ישראל.
“אוצר ההתיישבות היהודית” ששימש כמכשיר פיננסי לביצוע  פעילויות מדיניות כלכליות.
“בנק אנגלו־פלשטינה” ששימש כמוסד הפיננסי בארץ  ישראל.




כמה שנים מאוחר יותר התחילה הכרה בציונות מעמי העולם. ב־ 2.1.1917 הוצגה הצהרת בלפור, וב־
25.4.1920 בוועידה של המעצמות בסן רמו באיטליה, זכה העם
היהודי בהכרה, והוחלט על הקמת מדינה יהודית בפלשתינה (כזכור, השם פלשתינה
ניתן על ידי הרומאים). ב־ 21.9.1922 הקונגרס בארה“ב תמך בהחלטה מספר 322 בהקמת בית לעם היהודי בא”י.
ב־ 11.5.1942 במלון בילטמור בניו
יורק, נאספו מנהיגים יהודים, והוחלט על הקמת מדינה לעם היהודי בארץ
ישראל.
ציונים לא יהודים112



המצע האידאולוגי של הציונות מצא לו אוהדים גם בקרב עמי
העולם. חלק מהציונים הלא יהודים, כמו העיתונאי ההולנדי פייר ון פאסן, תמכו
בציונות מתוך הזדהות טהורה עם מטרות הציונות ופעלו לסייע בדרכים שונות למען
הגשמת המדינה היהודית. אחרים, כמו איש הצבא הבריטי אורד צ’ארלס וינגייט,
עשו זאת מתוך מניעים נוצרים דתיים, כי על פי תפיסתם הדתית היה נכון לסייע
להגשמת החלום הציוני. היו גם אחרים שעשו זאת מתוך הזדהות פשוטה עם סבל
היהודים חסרי המולדת, הנרדפים, המגורשים, והשעירים לעזאזל בעתות מצוקה. הלא
יהודים, שתמכו בציונות, עשו זאת בדרכים רבות, על ידי תרומות כספיות,
התגייסות למאבקים צבאיים, סיוע במאבקים מדיניים ובאמצעים נוספים
אחרים.
 
פרק 64: הרצל



בנימין זאב תאודור (Theodore) הרצל נולד בפסט (חלק מבודפסט), הונגריה ב־ 2.5.1860 ונפטר באוסטריה ב־ 3.7.1908. הוא למד עריכת דין בוינה וקיבל תואר דוקטור ב־ 1884. עסק במקצוע עריכת דין במשך שנה וב־ 1885 החליט להקדיש את חייו לספרות. מאז התמסר כמעט לגמרי לעיתונות, לתאטרון ולספרו. ב־
1889 הוא נישא ליוליה (ז’ולי), ולהם נולדו שלושה ילדים. בתו, פאולינה, נולדה ב־ 1890 ונפטרה מנטילת יתר של משככי כאבים ב־ 1930. בנו האנס נולד ב־ 1891, התנצר והתאבד ב־ 1930. בתו טרודה, נולדה ב־ 1893. היא היתה היחידה שהקימה
משפחה וילדה את נכדו היחיד של הרצל, סטפן תאודור נוימן (נורמן), שהתאבד
לאחר ששמע על מות הוריו בשואה.
הרצל כתב מחזות קלים, וב־ 1892 התמנה לכתב בעיתון הוינאי “העיתון החופשי החדש” Neue
freie Press)) בפריז. בהיותו בוינה נתקל בגילויי אנטישמיות. הרצל חשב שניתן לפתור את בעית היהודים ע""י התנצרות.
בהיותו בפריז דיווח בעיתונו ב־ 5.1.1895 על מהלך משפטו של דרייפוס, ועל הורדתו הפומבית בדרגה מדרגת קצין.
אז גברו מודעותו ורגשותיו למעמדם ומצבם של היהודים. הוא משוכנע שעל היהודים
לעזוב את הגולה ולהקים מדינה יהודית ריבונית ועצמאית. הרצל נפגש עם הברון
הירש, עם מקס נורדאו ועם אנשי כי""ח. הוא כתב לקנצלר ביסמארק, בגרמניה, ולא
קיבל תשובה. ב־ 14.2.1896 פרסם בוינה את ספרו ‘מדינת היהודים’ (Der Judenstadt). בספר הוא תבע
מדינה יהודית, והכרה בינלאומית ומשפטית בזכות העם היהודי למדינה משלו.
תרגום הספר הופיע בפריז ב־ 1897.
הרצל נדרש לעמוד בראש התנועה הציונית על ידי אנשי ‘קדימה’ ואגודות סטודנטים בוינה. הוא נפגש עם הברון רוטשילד ב־ 18.6.1896
בפריז. בקיץ של 1896 הוא היה
בלונדון וקיבל תמיכה מההמונים. הוא נפגש עם הנסיך מדניה ועם הדוכס פרידריך
מבאדן (Baden). בימים 18־29.6.1896, הוא נפגש עם הווזיר בקושטא אך לא עם הסולטאן.
ב־ 4.6.1897 מייסד הרצל מכספו את השבועון “העולם” Die Welt
“תכנית באזל” שהתקבלה בקונגרס הציוני הראשון ב־
1897 בבאזל קבעה, כי בית לאומי ליהודים יוקם בפלשתינה. הרצל כתב ביומנו ב־ 3.9.1897 “בבאזל ייסדתי את מדינת היהודים”. ב־ 28־31.8.1898 נערך הקונגרס הציוני השני בבאזל.
הרצל נפגש עם הקיסר הגרמני ווילהלם השני בקרארלסרוהה. ב־ 1898 הקיסר נוסע לביקור בקונסטנטינופול וארץ ישראל. הרצל רושם ביומנו “בעוד 50 שנה תקום מדינה”.
ב־ 13.10.1898 הרצל יוצא לטורקיה
ולארץ ישראל במטרה לשכנע את הקיסר, המסייר בארצות המזרח, להשפיע על הסולטאן
שייענה להצעות הציוניות. הוא נפגש עם הקיסר בקושטא ב־
18.10.1898. הפגישה התאפשרה בהשפעת הנסיך הגדול מבאדן. ב־26.10.1898 הרצל מגיע ליפו ולירושלים, הוא נפגש עם הקיסר בפעם השנייה במקווה ישראל ב־ 28.10.1898.
הקיסר השתמט מתשובה ברורה. הרצל נפגש שוב עם הקיסר בירושלים
ב־2.11.1898. גם פגישה זו לא נשאה פרי.
ב־ 18.8.1899־ 15 נערך הקונגרס הציוני השלישי בבאזל. הרצל מתחיל לכתוב את
“אלטנוילנד” (ALTNEULAND) – ארץ ישנה־חדשה.
התכנסות ציונית ראשונה בפראג נערכה גם היא ב־ 1899. הקונגרס הציוני הרביעי נפתח בלונדון ב־
13־16.8.1900. ב־ 26־31.12.1901 התקיים הקונגרס הציוני החמישי, בבאזל.
ב־ 10.5.1901 הרצל נפגש פגישה
ראשונה עם הסולטאן עבדול חמיד השני, ללא הועיל. הוא ערך שוב ראיון עם
הסולטאן, ב־ 12.6.1901, אך שוב ללא הועיל. היו עוד פגישות עם הסולטאן אך הן הסתיימו ללא תוצאות.
הרצל נפגש בלונדון עם הלורד רוטשילד ועם הועדה המלכותית להגירה. ב־ 22.4.1902 נפגש עם שר המושבות ג’וזף צמברליין שמציע התיישבות בחצי האי סיני. ב־ 23.4.1902 הוא נפגש עם לורד הנרי לאנסדאון במשרד החוץ בלונדון, שהציע
התיישבות יהודית באל עריש. בריטניה הציעה גם את אוגנדה להתיישבות ליהודים.
הרצל קיבל את ההצעה בהיותו בביקור בוילנא, אולם משרד החוץ הבריטי וממשלת
מצרים דחו את התכנית. הרצל ביקר בקהיר ב־ 1903, אך גם המצרים דחו את התוכנית. לאחר שתכנית אוגנדה נפלה נוצר משבר.
הקונגרס הציוני הששי מתקיים ב־ 23־28.8.1903 בבזל.
הרצל נפגש עם האפיפיור ב־ 1.1904, אולם שוב ללא תוצאות.
הרצל נפטר ב־ 3.7.1904, והוא בן 44 שנים.



 
פרק 65: עליות לארץ ישראל



“עלייה”, או “עלייה לארץ ישראל”, הוא מונח מרכזי בהווייה
היהודית ובציונות, המציין את הגעתם של יהודים אל ארץ ישראל לגור בה. על פי
ההלכה המונח כולל תודעה עצמית, אך אינו תלוי בה. הפעולה ההפוכה של יציאת
יהודים מארץ ישראל, נקראת “ירידה”. ביקור זמני בארץ ישראל הנעשה על רקע דתי
מכונה “עלייה לרגל” ומונח זה משמש גם אצל אומות ודתות אחרות, שמאמיניהן
באים לארץ ישראל כצליינים.
לאחר הכרזת העצמאות של מדינת ישראל, נטענה המילה במשמעויות פוליטיות וכלכליות חדשות ונוספות.
איזכור מוקדם של המונח “עלייה” מצוי בתנ“ך בספר בראשית,
כאשר בני יעקב, שבאו ממצרים לארץ, כדי לקבור את אביהם, נקראו “עולים” בספר
במדבר י”ג ל' אומר כלב בן יפונה:"" וַיַּהַס כָּלֵב אֶת־הָעָם, אֶל־מֹשֶׁה; וַיֹּאמֶר, עָלֹה נַעֲלֶה וְיָרַשְׁנוּ אֹתָהּ־־כִּי־יָכוֹל נוּכַל,
לָהּ"".
מאז היציאה של עם ישראל לגלות מארץ ישראל, נעשה שימוש במונח זה בכל הדורות
כאשר יהודים חתרו לעלות לארץ האבות. המונח מבוסס גם במשנה: “הכל מעלין לארץ
ישראל ואין הכל מוציאין”. ועל המימרא, מילתא אגב אורחא, בתלמוד בבלי לפיה
“וארץ ישראל גבוה מכל הארצות”.



המונח “שיבת ציון”, הנזכר בשיר המעלות, מציין גם הוא עלייה
לארץ. הוא נטבע, ככל הנראה, לאחר חורבן הבית הראשון. במונח “עלייה” השתמשו
גם הנביאים בנבואותיהם על שיבת ציון לאחר חורבן בית ראשון, 586
לפנה“ס. שיבת ציון הייתה חזרתם של היהודים מגלות בבל לארץ ישראל בעקבות הצהרת כורש, בשנת 538 לפנה”ס. המונח
“שיבת ציון המודרנית” נקבע כהגדרה לעליות ההמוניות לארץ ישראל מאז המאה
ה־19 ועד לעליות שלאחר הקמת המדינה.
גלות



לפני שנסקור את כל העליות, נדון קודם בגלויות השונות שהפיצו את היהודים לרחבי העולם.



הגלות ביהדות היא היעדרותו של עם ישראל, או חלקים
משמעותיים ממנו, מארץ ישראל, הנתפסת לפי היהדות למולדתו הנצחית. הגלות
במקרא היא עונש החמור ביותר שניתן לעם ישראל בעקבות בגידה באלוהים, לאחר
שמוצו כל העונשים האחרים. כמיהתם של יהודים רבים בגולה לעלות לארץ ישראל
נשמרה לאורך הדורות, והוגברה על ידי אנטישמיות שהביאה יהודים רבים להגר
מארצות לידתם, ברצון או בכפייה.
המילה גּוֹלָה מתייחסת למצב אובייקטיבי של חיי יהודים מחוץ
לארץ ישראל, כאשר גָּלוּת מתייחסת למצב הסובייקטיבי של יהודים בגולה. גם
כיום רוב היהודים חיים בגולה.
בהיסטוריה היהודית, נוהגים למנות ארבע גלויות: גלויות מצרים, גלות אשור, גלות בבל וגלות רומי.

גלות מצרים־ שהיית בני ישראל במצרים הייתה גלות, אבל
בניגוד לגלויות האחרות, היא לא הייתה כתוצאה מחטא (אף כי יש פרשנים
דוגמת הרמב""ן הסבורים שהיא נעשתה בגלל אחד מחטאיו של אברהם אבינו. או
על חטאם של אחי יוסף שמכרו אותו לישמעאלים), אלא במטרה לזכך את עם
ישראל ולגבשו לעם. המפרשים לומדים זאת מהפסוק: “ואתכם לקח ה' ויוצא
אתכם מכור הברזל ממצרים להיות לו לעם נחלה כיום הזה” (דברים ד כ). רש""י
במקום כותב: “מכור־ הוא כלי שמזקקים בו את הזהב”.
גלות אשור־ הגליית יושבי ממלכת ישראל הצפונית ועבר  הירדנית בידי תגלת פלאסר השלישי מלך אשור ב־733 לפנה“ס, והשלמתה בידי סרגון השני עם החרבת הממלכה
ב־722 לפנה”ס, לאחר סיום מצור בן 3  שנים שפתח שלמנאסר החמישי על שומרון.
גלות בבל־ גלות בבל היא גלות ממלכת יהודה, שהחלה  בשנת 597 לפנה“ס על ידי נבוכדנצאר והושלמה  ב־586 לפנה”ס עם הגליתו של המלך צדקיהו. הגלות  הסתיימה לאחר 70 שנה עם הצהרת כורש מלך פרס,  עליית עזרא והשר נחמיה ובניית ירושלים ובית המקדש מחדש.
גלות אדום (רומי)־ גלות אדום היא הגלות אליה נקלע עם
ישראל תחת שלטון האימפריה הרומית והממלכות הנוצריות שירשו אותה. גלות
זו לא החלה בהגליה מרוכזת אלא בשורת אסונות לאומיים, שיחד עם עוינות
השלטונות רופפו בהדרגה את הנוכחות היהודית בארץ ישראל, והעבירו את כובד
המשקל שלה לארצות אחרות. עם זאת, גם לאחר מרד בר כוכבא, יהודים רבים
נותרו בארץ ישראל, כולל בתקופה הביזנטית. התלמוד הירושלמי נחתם במאה
הרביעית ושרידים רבים של בתי כנסת נמצאו מתקופה זו. המסורת היהודית
טוענת כי גלות אדום היא הגלות האחרונה, שאחריה ישוב עם ישראל לארצו ולא
יגלה שוב.




עליות קדומות לארץ ישראל 538 לפנה""ס־ 1881 לספירה



חלק זה דן בעליות בעלות אופי דתי־משיחי שנפרסו על פני 25 מאות, עד לשנת 1881. העליות שבאו לאחר מכן, נשאו אופי ציוני־חילוני.
מאז גלותם מארץ ישראל, במשך כל הדורות, שאפו יהודים לחזור
ממקומות גלותם ולעלות לארץ האבות. הם עלו כיחידים ובקבוצות קטנות, ברישיון
השלטונות ובלעדיו, וביקשו לחיות ולהיקבר בה, לקומם את הריסות הקהילות שחרבו
או הידלדלו, ולהקים קהילות חדשות במקומות נוספים. העולים מצאו בארץ יהודים
המתגוררים בה מקדמת דנא, ואחרי שהפכו בעצמם ל“וותיקים”, קיבלו את אחיהם
העולים לרגל ואת העולים שהגיעו כמותם במטרה להשתקע בארץ. עליות אלו יסודן
באמונה העמוקה שבמעשה העלייה, “כאתחלתא דגאולה”, יקרבו את הגאולה השלמה
וימות המשיח.



עליות בעת העתיקה



שיבת ציון
“שיבת ציון” היא חזרתם של היהודים מגלות בבל לארץ ישראל בעקבות “הצהרת כורש” החל משנת 538 לפנה“ס. המונח
נטבע לראשונה, ככל הנראה, לאחר חורבן ה”בית הראשון"", והוא מופיע במקרא
בפסוק: “שיר המעלות בשוב ה' את שיבת ציון היינו כחולמים” (תהילים
קכ""ו).



במאה ה־ 19 חודש מונח זה בהגות
הציונית, והוגיה קראו לעליית היהודים מארצות פזוריהם לארץ ישראל, בשם “שיבת
ציון המודרנית”.



“שיבת ציון” מחולקת לארבעה גלי עלייה (עליית ששבצר, עליית
זרובבל, עליית עזרא ועליית נחמיה) אשר איפשרו את כינונו של בית המקדש
השני.
עליות לארץ ישראל מבבל ומהפזורה היהודית המשיכו להתקיים
במינונים שונים עד לחורבן בית שני, ובמידה פחותה יותר במאות הראשונות
לספירה בתקופה שלאחר חורבן בית שני.
עם הידלדלות היישוב היהודי, עד לכדי הפסקת קיומם של
מוסדותיו האחרונים, פסקה גם עליית היהודים לארץ. בודדים שכן עלו בכמה עליות
ספורות, מצאו בארץ יישוב חרב ושומם למעט במספר נקודות.



עליות בימי הביניים
עליית בעלי התוספות
בשלהי ימי הביניים, בתקופה הצלבנית בארץ ישראל, עלו “בעלי התוספות”:
היו אלו גלי עליות במאה ה־ 13,
מקרב גדולי התורה ביהדות צרפת, אנגליה, צפון אפריקה ומצרים. “בעלי התוספות”
הוא כינוי למספר רב של תלמידי חכמים שלקחו חלק בכתיבת פירושים, המכונים
“תוספות”, על 30 ממסכתות התלמוד הבבלי, ועל פירוש רש""י לתלמוד. הם יצרו ופעלו במשך כ־ 200 שנה, במאות ה־ 12 וה־ 13.
תנועת עלייה זו, המכונה “עליית שלוש מאות הרבנים”, הייתה
חריגה בממדיה ובהרכבה האנושי, וכללה כמה מבעלי התוספות המפורסמים בתקופתם.
חלק מהעולים התיישבו בעיר עכו שהייתה אז עיר מסחר עיקרית בארץ ישראל ובה
התקיימה קהילה יהודית חשובה וגדולה.
בין העומדים בראש תנועת בעלי התוספות משנת
1210, היו רבי שמשון משאנץ ורבי יהונתן מלוניל.
מאוחר יותר גם הגיע רבי יחיאל מפריז. העולים האמינו שהתיישבותם בארץ
תזרז את ביאת המשיח. העולים התיישבו בעכו ובירושלים תחת שלטון המוסלמים, אך
הוצאו מירושלים לאחר פרק זמן קצר.
שתי הקהילות נחרבו במהלך המאה ה־ 13.
בשנת 1258 בערך עלה לארץ רבי יחיאל
מפריס מגדולי הרבנים בצרפת. הוא הקים ישיבה גדולה שנקראה “מדרש הגדול
דפרישי”. לאחר פטירת רבי יחיאל בשנת 1266, החליף
אותו בראשות ישיבת עכו הרמב""ן, שעלה לארץ ישראל באותה שנה, ואשר הנהיג
והשפיע על ביסוס היישוב היהודי בירושלים, עכו ומקומות נוספים עד פטירתו
ב־1270. יש הסוברים שבזמנו החלו היהודים להתפלל בכותל המערבי.
בשנת 1285 עלה ממצרים ר' דוד נכדו
של הרמב""ם והתיישב בעכו כך שבתקופה זו נוצר בעיר מרכז תורני חשוב.
במרס 1291 נכבשה העיר על ידי צבאו של הסולטאן
הממלוכי ח’ליל. רוב תושביה נרצחו או נלקחו בשבי. ר' יצחק דמן עכו סיפר
בכתביו על חורבנה של הקהילה היהודית.
לאחר תבוסת הצלבנים, נערכו מספר עליות בעיקר על ידי יהודים מארצות האסלאם השכנות, שנקראו בספרות ההלכה בת הזמן מוסתערבים.



עליות בעת החדשה
תקופת העת החדשה החלה, כמקובל, בשנת 1492. בשנה זו נחתם הצו המורה על גירוש היהודים מספרד, וכן נמצאה
בשנה זו יבשת אמריקה. אירועים אלו השפיעו על זרמי ההגירה של יהודים באירופה
וממנה לארץ ישראל, ובעקבותיהם התחוללה עליית מגורשי ספרד ופורטוגל.

עליות מגורשי ספרד ופורטוגל:

עליית מגורשי ספרד ופורטוגל הם גלי העלייה לארץ ישראל של
מגורשי חצי האי האיברי וצאצאיהם לארץ ישראל. גלי העלייה החלו במהלך המאה
ה־ 15, והתגברו לאחר גירוש ספרד בשנת 1492 ופורטוגל בשנת 1498, ונמשכו שנים
רבות לאחר מכן. רבים הגרו לדרום, אל צפון אפריקה, אחרים אל מרכז אירופה
ומזרחה, ואף אל יבשת אמריקה, שהדרך אליה נפתחה באותה שנה. אולם חלק ניכר
היגר לאימפריה העות’מאנית שבראשה עמד הסולטאן באיזיט השני. עלייתם הביאה
לתמורות והתחדשות משמעותית ביישוב היהודי בארץ ישראל.
במאה ה־16, התחולל גם חידוש היישוב היהודי בטבריה וסביבתה בעזרת דונה גרציה ו־דון יוסף נשיא
בשנת 1558. ולאחריהם בעזרת דון שלמה בן יעיש יישוב זה התקיים כמאה שנים.
בשנת 1621 עלה השל""ה לארץ
ישראל והצטרף למנהיגי היישוב היהודי בארץ ובעקבותיו הייתה עלייה ניכרת לארץ
מפראג ובוהמיה וממקומות נוספים. השל""ה־ רבי ישעיה הלוי הורוויץ חי
בשנים 1558־ 1630 והיה מגדולי רבני אשכנז במאה ה־ 17.



2. עליית רבי יהודה החסיד וחבורתו:
בשלהי המאה ה־ 17 התארגנה עלייה בראשות רבי יהודה חסיד, ובה עלו בשנת 1700 כ־ 1,000 איש לירושלים, מתוך מטרה לקרב את ביאת המשיח.
רבי יהודה החסיד נולד בדובנו (דובנא) שבפולין בשנת 1660, 11 שנים לאחר גזירות ת“ח
ות”ט, שבהן נטבחו היהודים בערי דרום אוקראינה. הוא פעל כדרשן בעיירה שידלוב
שבליטא והתפרסתם בחסידותו (ראה סעיף עליות בעת החדשה בפרק 65 עליות לארץ
ישראל).
רבי יהודה החל את תנועת העלייה בשנת 1697 ובתחילה התארגנה קבוצה מצומצמת של כ־ 31 משפחות, אך במהלך המסע הארוך שארך שלוש שנים, הצטרפו לחבורה
יהודים נוספים.
בסופו של דבר מנתה הקבוצה כ־ 1,500 איש, שביניהם תלמידי חכמים ורבנים חשובים, מהם שנודעו כשבתאים
מובהקים (כמו חיים מלאך) או שנחשדו בכך. בסופו של דבר, לירושלים הגיעו
בשנת 1700 רק כאלף איש. הקהילה היהודית בירושלים מנתה באותה העת כ־ 1,200 יהודים, והגעת הקבוצה כמעט הכפילה את גודל הקהילה.
עוד בטרם הגיעה הקבוצה לירושלים, נעשו הכנות בשיתוף עם היישוב האשכנזי בירושלים והוקמו עבורם 40 בתים
לדירות וכן הוקמו בית כנסת, בית מדרש, מקווה ובורות מים לקליטתם
הראשונית.
ימים ספורים לאחר הגיעו לירושלים, נפטר רבי יהודה חסיד, בהיותו בן 41.



לאחר מותו פרצו בקרב קהילתו מחלוקות רבות, בעיקר סביב
האמונה המשיחית סביבו, ששררה בחלקים מהקהילה. רבים מבני הקבוצה חזרו לארצות
מוצאם, מקצתם התפרסמו מאוחר יותר כשבתאים מובהקים, נרשמו כמה מקרים של
התאסלמות והתנצרות, ומועטים בלבד נשארו בירושלים. בגלל שאחדים מהקבוצה
נודעו בהזדהות עם השבתאות, הקבוצה ככלל נדחתה ע""י הקהילה היהודית בירושלים
ולא זכתה לקבל שום סיוע כלכלי, בניגוד למקובל בקהילה היהודית.



כמה ימים לפני שנפטר, הספיק רבי יהודה חסיד לרכוש את המגרש
הסמוך לבית הכנסת הרמב""ן העתיק (שהיה ידוע כ“חצר האשכנזים” העתיקה בה
התגוררו השל""ה מפראג ותלמידיו שעלו לארץ כמאה שנה קודם לכן), כדי לבנות בית
כנסת לעדה האשכנזית בעיר. בשל מותו הבלתי צפוי נותרו אחריו חובות גדולים
לבנאים העַרַבים. בעקבות החובות הללו, נאסר על יהודים אשכנזים במשך כמאה
שנים לגור בירושלים. בעקבות כך נאלצו האשכנזים שהתעקשו לגור בירושלים
להתחזות לספרדים.
רק בשנת 1836 הצליח רבי אברהם
שלמה זלמן צורף מן היהודים האשכנזים שעלו ב“עליית תלמידי הגר”א"" להסדיר
את החובות, ולהתיר ליהודים אשכנזים להתיישב בירושלים. אז נגאלה החצר ונבנה
בה בית הכנסת האשכנזי הגדול שנודע בכינויו “חורבת רבי יהודה החסיד”.



3. עליות בשנים 1700־ 1881:
בגלי העליות לארץ ישראל מראשית המאה ה־ 18 ועד הרבע האחרון של המאה ה־ 19 עלו מעת
לעת אלפי עולים, שתרמו לגידולו והתפתחותו של כלל היישוב היהודי בארץ באותן
שנים. העולים ביססו וחיזקו את קיומו הרעוע של היישוב היהודי והחלו ביוזמות
חדשות. ממחצית המאה ה־ 19 ניכרו תמורות רבות ביישוב
היהודי; בסיועם של ארגונים יהודים בתפוצות ובארץ ישראל, ובשל התערבותן
והשפעתן הגוברת של המעצמות הזרות.



א. עליות בעקבות חישובי קיצין:
תנועת הגאולה שעורר משיח השקר שבתאי צבי וההתנגדות לה בקרב רבים מיהודי ארץ ישראל והתפוצות, בשנות ה־60 של המאה ה־17 הסתיימה בכישלון והתרסקות, אולם הטלטלה
הרעיונית והרגשית ברחבי עולם היהודי לא שככה והמשיכה בהסתר. המתח המשיחי
שצמח בתקופת הפולמוס עם השבתאים שרד זמן רב בתודעתם ובליבם של רבים בתפוצות
ישראל.
אישים שונים, שבתאים ושאינם שבתאים, ערכו חישובי קיצים, לפיהם ציפו המאמינים לעת קרובה של גאולה. השנים 1700, 1706, 1740 ושנים נוספות חושבו כמסוגלות לביאת המשיח. צפייה זו באה לידי
ביטוי ברצונם ונסיונותיהם לעלות לארץ ישראל. בין העולים היו שבתאים נסתרים,
וכאלה שלא היו מספיחי השבתאות, חלקם מקובלים ותלמידי חכמים ומנהיגי קהילות:
רבי יהודה חסיד, רבי אברהם רוויגו, נחמיה חיון, הרופא ד“ר יצחק קנטריני,
הרמח”ל ־ רבי משה חיים לוצאטו, רבי ישראל יעקב אלגאזי, רבי רפאל טריביש,
רבי חיים אבולעפיה, רבי חיים בן עטר, רבי פרץ בן משה ורבי שמחה
מזאלוזיץ.



ב. עליית החסידים:
עליית החסידים או עליית תלמידי הבעל שם טוב היא גלי עליית החסידים לארץ ישראל בקבוצות וביחידים משנת 1747. את העלייה הזו מציינת במיוחד שיירה המונית שבאה בשנת
1777 והתיישבה בגליל. שיירה זו הייתה השיירה המשמעותית
הראשונה של חסידים שהגיעה לארץ והגדולה מבין הקבוצות שהגיעו באותה תקופה.
רוב רובם של העולים בעלייה זו לא היו חסידים, אלא כאלו שהצטרפו לקבוצה
החסידית בדרכה לארץ. בזכות עלייה זו והתשתית שיצרה חוזקו קהילות יהודיות
שונות בארץ והתחזקו קשרים בין יהודי אשכנז החסידים לבין חכמי הנסתר תלמידי
קבלת האר""י הספרדיים.



ג. עליית תלמידי הגר""א:
עליית תלמידי הגר“א היא גל העליות של קבוצות עולים מליטא שהתיישבו בארץ ישראל בתחילת המאה ה־ 19 ובמהלכה.
עלייה זו כללה מאות עולים ובתוכם משפחות צעירות, שעלו ארצה בשלושה גלים
עיקריים. הם נקראו כך בשל היכרותם וקרבתם לגר”א ולמשנתו.
הגר“א, הגאון מווילנה, היה רבי אליהו בן שלמה זלמן (1720־ 1797). הוא היה
פוסק, מקובל ואיש אשכולות, שבלט במעמדו החריג בתקופת “האחרונים” כסמכות
רבנית עליונה. הגר”א היה גדול במקרא, בתלמוד ובקבלה, פוסק מקורי ומרכזי,
ובקיא במדעים. אגדות רבות נכרכו בשמו.
עליית תלמידי הגר“א נתמכה כמו כל היישוב בארץ מכספי החלוקה שנאספו ע”י השד""רים.
אנשי עלייה זו וצאצאיהם ב“יישוב הישן” נקראו “פרושים”113.



הגל הראשון של העולים, היה קבוצה בראשותו של הרב מנחם מנדל משקלוב שהגיעה לחיפה ב־ 1808. הם התגוררו
כחודשיים בטבריה ומשם עברו להשתקע בצפת, כדי להימנע ממחלוקות עם “החסידים”
שהגיעו ארצה כ־ 30 שנה קודם לכן והתגוררו בטבריה.
אך גם בצפת לא הצליחו להשתלב בקהילה האשכנזית המקומית, שהייתה ברובה
חסידית.
בעקבות כך נוצר הצורך בהקמת קהילה אשכנזית נוספת, ולשם כך זירזו את עלייתם של מתכנני העלייה. בקיץ 1809 הגיע הגל השני ובהמשך השנה הגיע הגל השלישי. בשנת 1815 לאחר תכנון של מספר שנים, עזב הרב מנחם מנדל משקלוב יחד עם קבוצה
מהעולים את צפת ועלה לירושלים, שם ייסד מחדש את הקהילה האשכנזית. בגלל
חובותיהם של אנשי עליית רבי יהודה החסיד, גם הם נאלצו להסתיר את זהותם
האשכנזית.
למרות הקשיים העצומים לקחו העולים חלק במפעלות הישגים רבים
בירושלים ובארץ ישראל. הם לקחו חלק בהקמת יישוב יהודי גדול בעיר העתיקה
בירושלים, וכן בהקמת השכונות שמחוץ לחומות, בהקמת בית החולים ביקור חולים,
מוסדות חינוך (כמו תלמוד תורה “עץ חיים”). הפרושים וצאצאיהם השתתפו בקניית
אדמות נבי סמואל, ופתח תקווה (1879), והקמת המושבות גיא אוני (ראש פינה), מוצא ופתח תקווה.



בשנת 1841, הוקמה “כנסיית המשיח”
של הזרם האנגליקני במטרה מסיונרית מובהקת. עד אז לא הייתה לכנסייה
הפרוטסטנטית דריסת רגל בירושלים. המיסיונריות קיבלה דחיפה ניכרת כתוצאה
מהמרתם של כמה מתלמידי הגר""א שהתאכזבו מאי ביאת המשיח.



ד. עליות בתקופת “הישוב הישן”:
בטרם נדון בעליות בתקופת “הישוב הישן” להלן מספר מושגים בסיסיים:

היישוב הישן־ הוא מונח המתייחס לחברה היהודית
הוותיקה בארץ ישראל, אשר צמיחתה התגברה שוב ברבע האחרון של המאה
ה־ 18 ובהמשך המאה ה־ 19, במהלך התקופה העות’מאנית. נוהגים לתקף את קיומה של התקופה
עד שנות מלחמת העולם הראשונה. הכינוי “יישוב ישן” נטבע בשלהי המאה
ה־ 19. הוא משמש עד היום בחברה החרדית, ובא
לתאר את הפלג החרדי מצאצאי היישוב הישן, הייחודי בלבושו
ובמנהגיו.
היישוב החדש/“היישוב”־ היישוב הוא כינוי לישות  היהודית שקמה בארץ ישראל החל מהרבע האחרון של המאה ה־19, עם יציאתם של אנשי היישוב הישן מבין חומות העיר העתיקה
בירושלים וייסודן של מקווה ישראל ופתח תקווה, ונמשכה בעלייה הראשונה
בשנת 1881 וייסוד המושבות, וברצף היסטורי עד
ליום הכרזת מדינת ישראל. ישות זו נקראה גם “היישוב העברי” ובשם זה היא
נזכרת במגילת העצמאות. לביטוי “היישוב” יש צורות נוספות, “היישוב
היהודי” או “היישוב היהודי בארץ ישראל” ־ לשם הבדלה בין היהודים בארץ
ישראל לבין ערביי הארץ, “היישוב החדש” ־ להבדלה בין מתיישבי הארץ
הציונים לבין תושבי הארץ היהודיים זה מכבר בני “היישוב הישן”, ו“היישוב
המאורגן” ־ להבדלה בין הסרים למרות הנהגת היישוב לבין אלו שלא סרו
למרותה.
כספי החלוקה־ הוא מונח שנטבע בתקופת היישוב הישן,
המתייחס למגביות שנוהלו בארצות הגולה במטרת איסוף כסף לשם תמיכה
בתלמידי־חכמים ובעניים בארץ ישראל. נוהל זה של חלוקה ננהג למען עניי
הארץ בעיקר, אך בתפיסה האשכנזית של החלוקה ניתן לכולם.

המנהג של איסוף כספים בגולה למען עניי ארץ ישראל הוא עתיק
יומין, ונקרא “הסכם יששכר וזבולון”. מנהג זה קיים כבר בתקופת המשנה
והתלמוד, ובצורות שונות הוא קיים עד היום. מאז ומתמיד נחשבו היושבים בארץ
ישראל בעיני יהודי הגולה כשליחים המקיימים את “מצוות יישוב ארץ ישראל”.
היות שיהודי ארץ ישראל מייצגים את כלל העם היהודי וישיבתם בארץ תורמת
לקירוב הגאולה, הרי שעל יהודי הגולה חלה החובה לתמוך בהם ולדאוג
לצרכיהם.
הכספים שגויסו היו מיועדים בראש ובראשונה לתלמידי־חכמים
עניים, שהקדישו את חייהם לתפילה וללימוד תורה, אך למעשה היוו את מטה לחמם
של קהילות שלמות. יהודי ארץ ישראל התפללו על התורמים.

שד""ר־המגבית מארצות הגולה בוצעה ע“י שליחים  מיוחדים שנקראו בשם “שלוח” או שד”ר (שלוח דרבנן).

במאות ה־18 וה־19 היו לא מעט גלי עלייה, בהם לקחו חלק יחידים, משפחות, קבוצות
ושיירות מאורגנות, ממגוון ארצות. עשרות ומאות העולים הצטרפו אל היישוב
היהודי בא""י באותן שנים; בעיקר אל הקהילות היהודיות בירושלים, אשר בשלהי
המאה ה־19 כבר היוו רוב באוכלוסיית העיר, ואל הקהילה בעיר יפו.



תופעה זו ראויה לציון, על רקע העוינות הרבה של השלטונות
העות’מאניים, תנאי המחיה הנחשלים, פגעי הטבע, המגפות והתמותה הרבה שפקדו את
תושבי ירושלים, כמו גם את שאר חלקי היישוב בארץ. רבים מהעולים הגיעו לא""י
בשל קשיים שחוו בגולה, כמו עוני, אפליה, גיוס כפוי לצבא ועוד. עולים אלו
התקיימו מכספי החלוקה והיוו נטל על הקופה הציבורית המידלדלת. 114
בשלב מסוים אף נעשה ניסיון לעצור את זרם העולים ולהגביל אותו לתלמידי חכמים בלבד אך ניסיון זה לא צלח.
בשנת תרמ""ב 1881, כאשר החל גל העלייה הראשונה, נאמד היישוב היהודי כ־26,000 נפש
על אף האסונות והפגעים הקשים שפקדו את היישוב ואת הארץ במהלך תקופה
זו.



עליות מראשית הציונות ועד קום המדינה



ברבע האחרון של המאה ה־19 התגברה
ההגירה של היהודים, בעיקר ממזרח אירופה, וזאת בשל משברים כלכליים, התגברותה
של אנטישמיות ורדיפות ופוגרומים נגדם. רובם היגרו אל אמריקה ומערב אירופה.
הקשר הדתי וההיסטורי לארץ ישראל ועלייתה של התנועה הציונית, הניעו חלק קטן
מהם לעלות לארץ ישראל. חלק מהם ביקשו לחיות חיי עבודה ומתוך הכרה לאומית
חדשה. עולים אלה הביאו לתוספת ותרומה משמעותית עבור היישוב היהודי
בארץ.



משנת 1881 (התחלת העלייה הראשונה)
עלו יהודים לארץ ישראל במטרה לחיות בה ולעבוד את אדמתה־ בניגוד לעולים
הקודמים שהגיעו כדי ללמוד תורה, למות ולהקבר בה.
ראשית הציונות הביאה לסדרה של גלי עלייה שקדמו להכרזה על
הקמת מדינת ישראל והובילו אליה. מקובל לחלק את העליות ההמוניות משלהי המאה
ה־19, אשר בנו את היישוב החדש, לחמש, בשל הבדלים במאפייניהן או בגורמים להן.



1. העלייה הראשונה:
גל העלייה הגדול שהחל בשנת 1881 עד שנת 1904 נקרא “העלייה הראשונה”.
מניעיהם של רוב אנשי “העלייה הראשונה” היו תפיסת עולם
מסורתית וציונית, רצונם לשפר את מצבם הכלכלי, ובריחה מהסביבה התרבותית,
האנטישמית או העוינת בארצות הגולה.
בראשית התקופה מנתה האוכלוסייה היהודית בארץ ישראל כ־ 26,000 נפש. במשך התקופה באו אליה עולים ותיירים
רבים ממגוון מדינות ביבשות אירופה, אפריקה ואסיה (רוסיה, רומניה ותימן).
בסיומה נאמדה האוכלוסייה היהודית בארץ בכ־ 55,000 נפש.
העולים עלו בשני שלבים עיקריים: 1881־ 1882 ו־ 1890־ 1891. רובם היו מסורתיים־דתיים, בני 30־ 40, בעלי משפחות מעיירות קטנות.
חלק מן העולים עזבו את הארץ, בעיקר בשל סיבות כלכליות. מתוך ה־26 אלף שהגיעו, רק 5,000 נשארו, מחציתם מעולי תימן.
חלק מהעולים היו מאורגנים כמו תנועת “חובבי ציון” וחלקם
פליטים לא מאורגנים. הם התפרנסו ממסחר זעיר וממלאכה, ולא מחקלאות. אצל רובם
שררה שאיפה לחיים טובים ומסורתיים ורעיונות לאומיים.
הגל הראשון, עד מחצית 1882, היה גל
עלייה ספונטני של משפחות ובודדים שלא היו מאוגדים מראש באגודה ציונית, כך
למשל היו 17 משפחות המייסדים של ראשון לציון. החל במחצית 1882 הגיעו עולים שהיו מאורגנים באגודות
הקשורות ל“חובבי ציון”, הקבוצה הידועה בהם היא ‘ביל""ו’ ובמקביל הגיעה קבוצת
עולים מתימן. גם עלו עולים ראשונים מבוכרה אשר הקימו את שכונת הבוכרים
ונחלת שבעה בירושלים.



תקופת העלייה הראשונה נקראה כך בשל ממדיה הגדולים, ובזכות
הצלחתם של העולים לממש לראשונה התיישבות יצרנית ועצמאית, עירונית וחקלאית
נרחבת בארץ ישראל.



עלייה זו הייתה בתקופת ההגירה הגדולה מאירופה לארצות המערב והעולם החדש. מראשית המאה ה־ 19 עד מלחמת העולם השנייה נדדו כ־ 65 מליון נפש, מתוכם 4.5
מליון יהודים אל ארצות מרכז ומערב אירופה ואל ארצות העולם
החדש ביבשות אמריקה, אוסטרליה ודרום אפריקה. מיעוט קטן מתנועת המהגרים
היהודים הגיע לארץ ישראל בשנות העלייה הראשונה, וחלק קטן ממנו אף השתקע
בה.
בין סיבות ההגירה ההמונית מערבה, היו הגידול הדמוגרפי
המהיר באוכלוסיית אירופה והמצוקה הכלכלית שבעקבותיו. בעיקר סבלה מכך החברה
היהודית בתחום המושב במערב רוסיה, בגליציה וברומניה. המהגרים היהודים
מאירופה היו ברובם משפחות שקיוו להימלט מן הרדיפות והאנטישמיות בארצות
מוצאן ולשפר את ביטחונן האישי והכלכלי.
אירועים בולטים בהקשר זה תחת שלטון האימפריה הרוסית היו: ה“סופות בנגב” ב־ 1881, “חוקי מאי” ב־ 1882, וגירוש יהודי מוסקבה ב־ 1890.
העלייה לוותה מתחילתה והושפעה מפעילות ציונית ענפה במזרח
אירופה. העולים באו לארץ ישראל שהייתה תחת השלטון העות’מאני בשל מורשת
הזיקה העמוקה של עם ישראל לארצו הקדומה ־־ קשר היסטורי ודתי כאחד ־־ למרות
שהמצב המדיני והכלכלי בארץ היה קשה, בהשוואה ליעדי הגירה אחרים.
הגופים שהסיתו לפרעות “סופות בנגב”, שהיו, סביר להניח,
בהרשאת השלטון, לא נבלמו על ידי המשטרה או הצבא, אלא המשיכו לגרום לפרעות,
שבאו לידי ביטוי בהרס ושוד יותר מאשר רצח. הפרעות גרמו ליהודים לדאוג שוב
לעתידו של העם היהודי, והעם החל לחשוב על הגירה, אך הייתה בעיה בקשר למקום
היעד. בעקבות פרעות אלה התהוותה תנועה ציונית – תנועת “חיבת ציון” והחלה
העלייה הראשונה. בין המתעוררים הראשונים לאחר הפרעות היו המשכילים היהודים,
שהפרעות נגעו בהם באופן אישי. הם הבינו שצריך לעלות אל ארץ ישראל.
לאחר “סופות בנגב” התפרסם המנשר “אוטואמנציפציה!” של יהודה
לייב פינסקר, ממבשרי הציונות, והוקם ארגון “חובבי ציון”. חברי הארגון פתחו
סניפים בערים ובעיירות רבות והביאו להתעוררות לאומית ולהתארגנות בקרב חלק
מיהודי “תחום המושב”, ואף מעבר לגבולות רוסיה.
ב־ 11.1.1882 נערך “קונגרס פוקשאן”
ברומניה, שהיה הקונגרס הראשון של תנועת “חובבי ציון” ובו הוקם הוועד
המרכזי ליישוב ארץ ישראל וסוריה, אשר היה הארגון הראשון שעסק בעלייה
קבוצתית מאורגנת לארץ ישראל. הוועד ארגן הפלגות מנמל גאלאץ שעל הדנובה,
לארץ ישראל, של עולים מקהילות יהדות רומניה. על ידי פעילות הוועד עלו
כ־600 נפש, מתוך כ־1000 המתיישבים הראשונים בארץ ישראל, והם התיישבו בתשע נקודות יישוב,
הראשונות בהם ראש פינה וזכרון יעקב.
רוב העולים היו בני משפחות דתיות־מסורתיות, ובדרך כלל ראש
המשפחה היה בגיל העמידה. מיעוט מהעולים כלל צעירים וצעירות, מהם אנשי
ביל""ו.
כ־ 10 ימים לאחר הקמת הוועד
המרכזי, הוקמה תנועת ביל""ו בעיר חרקוב שבאוקראינה. שם התנועה מורכב
מראשי התיבות של הפסוק “בית יעקב לכו ונלכה” (ישעיהו, ב‘, ה’). מייסדי
ביל""ו הציבו לעצמם למטרה להתיישב בארץ ישראל, קראו להתחדשות פוליטית־כלכלית
ורוחנית־לאומית של העם היהודי בארץ ישראל וכן להתחדשות השפה העברית. הם
נחשבים לקבוצה הציונית־סוציאליסטית הראשונה, בשל נסיונותיהם בחיי שיתוף
וקומונה, ומאבקם בפקידי הברון רוטשילד. דבר שיצר חילוקי דעות קשים בינם
לבין רוב תושבי המושבות האחרות בתקופתם.
גרעין ההקמה של התנועה מנה כ־ 50 איש, רובם סטודנטים ממעמד חברתי גבוה ובעלי נטייה סוציאלסטית, אך
רק מיעוטם הגיע לארץ. קבוצות ביל“ויות נוספות נוסדו בערים פטרסבורג,
מוסקבה, מינסק, אודסה, ניקולייב ועוד. לקבוצת הביל”וים היה אופי חלוצי עם
שאיפה לעלות לארץ ישראל ולסוריה ולחיות חיי שיתוף. ביוני 1882 יצאו 13 חברי התנועה וחברה אחת, ובראשם ישראל בלקינד באונייה “צרס” לארץ ישראל. ב־ 6.7.1882 ירדה הקבוצה בנמל יפו. חברי הקבוצה פנו לבית הספר “מקווה ישראל”
שהם נתקבלו לעבודה כפועלים. למעשה, הם היו קבוצת הפועלים היהודית הראשונה
בארץ וחיו חיי קומונה עם עזרה הדדית ותקנון משותף.



ב־ 25.8.1882 יצאה האונייה “טטיס” מגאלאץ מטעם הוועד המרכזי, ועל סיפונה הפליגו 50 משפחות שכללו 228 נפשות. מתוך 50 המשפחות היו 22 משפחות של חסידים
מהעיר מוינשט שברומניה. במהלך ההפלגה, פרץ סכסוך על רקע דתי בין הנוסעים־
יהודי מוינשט היו קפדנים יותר במצוות הדת מאשר יהודי גאלאץ, ובעקבות כך
נפרדו הקבוצות. מרבית יוצאי מוינשט ירדו בחוף ביירות ובמסע רגלי הגיעו לצפת
וממנה ל“גאי אוני”. הם החליטו לשנות את שם המקום ל“ראש פינה” לפי הפסוק
“אבן מאסו הבונים, הייתה לראש פינה” (תהילים, קי“ח, כ”ב).
יתר העולים המשיכו עם האונייה לחיפה ובהמשך ייסדו את “זכרון יעקב”.



עליית אֶעֱלֶה בתמר
עליית אֶעֱלֶה בתמר הוא כינויה של עלייה של יהודים מתימן אשר עלו לארץ ישראל בשנים תרמ“א־תרמ”ב (1881).
העולים קישרו את עלייתם עם הפסוק “אמרתי אֶעֱלֶה בתמר” (שיר השירים, ז‘,
ט’), משום שהמילה “בתמר” היא שינוי סדר האותיות של תרמ""ב.
גל העלייה מתימן משויך לשנות העלייה הראשונה, וכלל כ־2500 נפש. יהודי תימן היו בעלי אמונה דתית עמוקה,
וחשו ערגה רבה לארץ ישראל ולירושלים. לגורם מרכזי זה הצטרפו גורמים נוספים
שהשפיעו על עיתוי עלייתם. בין השאר שמועות שהגיעו לתימן אודות רכישת אדמות
עבור יהודים בארץ ישראל. ראשוני עולי תימן הגיעו לארץ ישראל בערב ראש השנה
תרמ“ב. הם יצאו בקיץ תרמ”א 1881 מתימן במסעם והגיעו
עד לבומביי שבהודו ולבצרה שבעיראק, ומשם לאלכסנדריה שבמצרים בדרך
ליפו.
המפגש בין עולי תימן בראשית התקופה לבין היישוב הישן
התאפיין בתחושות קשות. חלק מאנשי היישוב הישן גילו כלפיהם ניכור חשדנות,
ולעיתים אף עוינות. הממסד הדתי של הקהילות הספרדיות והאשכנזיות התייחס
בביטול ובשלילה מוחלטת למנהגיהם ולמסורותיהם ויש אף שהטילו ספק ביהדותם.
ככלל הייתה שאלה לאיזו קהילה לשייכם, ולבסוף “סופחו” לעדה הספרדית, אך היוו
למעשה עדה נפרדת. בשנת 1908 כבר היוו קהילה עצמאית
בראשות הרבנים הרב שלום עראקי הכהן, הרב שלום אלשיך הלוי והרב אברהם
אלנדאף.
לאחר עלייתם לארץ, סבלו עולי תימן במשך השנים משני קשיים
עיקריים: דיור ופרנסה. חלק מעולי תימן הגיעו לירושלים; אבל העדה הספרדית שם
לא סייעה להם כנדרש, מפני שגם לעדה הספרדית היה קשה מבחינה כלכלית. היו גם
כאלה מתושבי ירושלים שפקפקו ביהדותם של עולים אלו. יהודי תימן נתקלו שם גם
בבעיית דיור (בעיה שהייתה קיימת בירושלים לגבי רוב היהודים שם). הם נאלצו
לגור במערות סביב ירושלים ובפחונים, בסביבות כפר השילוח. איש היישוב הישן
החסידי, ר' ישראל דב פרומקין, עורך העיתון ‘חבצלת’ ארגן קרן ‘להצלת נדחי
ישראל’ על מנת לסייע להם להקים משכני קבע.
הקשיים הרבים גרמו ליהודי תימן להסתגר בתוך עצמם ולעשות
למען קהילתם בלבד. דבר זה בא לידי ביטוי בשכונות שהתבססו על טהרת יהודי
תימן, יישובים שהוקמו ליהודים תימנים בלבד כגון כפר מרמורק ושעריים, מוסדות
חינוך לעולי תימן בלבד, קופות צדקה של יהודי תימן ועוד.
ביישוב היהודי בארץ ישראל היה דימויים של יהודים מתימן
כ“פועלים טבעיים” הרגילים לעבודה פיזית ויודעים את עבודת האדמה; אך למעשה
בחייהם בתימן לא עסקו בעבודה חקלאית. כשהגיעו לארץ, הועסקו בשכר נמוך,
והחליפו את הפועלים הערבים. חלק מיהודי תימן השתקע בעיר יפו; אמנם גם חלק
זה סבל מבעיית דיור וממחסור בפרנסה, אבל הם הצליחו לעיתים למצוא פרנסה
בחקלאות במושבות יהודה והשרון. העולים מתימן לא בחלו באף עבודה פיזית: הם
עסקו בענף הבניין, בחקלאות, בצורפות ועוד. לאט לאט החלו להתבסס שכונות
תימנים כמעט בכל המושבות.



2. העלייה השנייה:
גל הגירה זה החל בשנת 1904 עד קיץ 1914.
במידה רבה העלייה השנייה הייתה המשכה של העלייה הראשונה.
מלחמת העולם הראשונה קטעה את גל העלייה. רוב העולים היו ממשפחות
מסורתיות־דתיות. מיעוט העולים, בין 1,000 ל־
1,500 איש, היו צעירים בעלי רעיונות סוציאליסטים־לאומיים,
נחושים בדעתם ליישב את הארץ ולעבד את אדמתה. הם גיבשו במהלך התקופה מסגרות
רעיוניות וארגוניות חדשות. המסגרות הללו טבעו חותם עמוק על תולדות היישוב,
שסימניו ניכרים אף במדינת ישראל. מקרב מיעוט פועלי־סוציאליסטי זה יצאה
ההנהגה של היישוב ושל מדינת ישראל בראשית דרכה־ דוד בן גוריון, יצחק
בן־צבי, יוסף חיים ברנר, ורבים אחרים.
בגל זה היגרו והשתקעו בארץ כ־ 35,000 איש, רובם ממזרח אירופה (בעיקר מתחום המושב ומגליציה) וכן מתימן,
אולם יותר ממחציתם עזבו את הארץ או גורשו ממנה בתקופת מלחמת העולם הראשונה.
בסיום תקופת עלייה זו האוכלוסייה היהודית בארץ נאמדה בכ־ 85,000
נפש.
הגורמים לעליה זו היו הנדידה מערבה, עוני ומצוקה כלכלית
קשה במזרח אירופה וגזירות קשות ואנטישמיות (הן מצד השלטונות והן מצד
האוכלוסיה המקומית). אירועים בולטים היו פרעות קישינב שהתרחשו בשנת
1903, פרעות “המאות השחורות” בשנת 1905, הפרעות לאחר מהפכת הנפל ברוסיה בשנת 1905 ופרעות משפט בייליס בשנת 1911.
בנוסף לגורמים אלו היו עוד שלושה מניעים: הראשון, קול קורא
שפרסם יוסף ויתקין מהמושבה כפר תבור (מסחה), ובו קרא לצעירים לעלות לארץ
ישראל, ולהקים בה “מסדרה”, כלומר ארגון פועלים חלוצים בהנחיית התנועה
הציונית שחבריו יגויסו אל צורכי היישוב היהודי החדש.
ויתקין סבר כי רק בעזרת עלייה גדולה ועבודה עברית יטופלו
הקשיים. הגורם השני, תוכנית אוגנדה ליישוב יהודים מאזורי מצוקה (כגון מזרח
אירופה) באוגנדה, כחלופה לאפשרות הארצישראלית שהִתְמַהְמֵהָה. תוכנית
אוגנדה נדונה בקונגרס הציוני השישי בשנת 1903,
עוררה התנגדות רבה בתנועה הציונית, בראשה עמדו אנשי מפלגת “פועלי ציון”.
לימים הסבירו עולים את הגעתם בשנות התקופה לארץ ישראל, כמענה לאתגר שהציבה
התוכנית שזכתה לתומכים גם בקרב איכרי המושבות העבריות בארץ ישראל. הגורם
השלישי, היה פטירתו של הרצל בשנת 1904 אשר גרם עצב
רב בקרב שוחרי התנועה הציונית ואף בציבוריות היהודית בכללה. לאחר מותו של
הרצל, יהודים רבים בחרו לעלות ארצה, כדי להמשיך את דרכו וחזונו.
מבחינת ההרכב החברתי, הייתה הגירה זו במידה רבה המשכה של
העלייה הראשונה. הרוב המכריע של המהגרים הגיעו ממזרח אירופה, בעיקר מתחום
המושב ומגליציה, ומיעוטם מארצות האסלאם. אוכלוסיית המהגרים מנתה בעיקר
משפחות מסורתיות־דתיות שקיוו לשפר את מצבם הכלכלי והביטחוני ולהמשיך באורח
חייהם המסורתי הקודם. רוב הבאים לארץ לא היו מאורגנים.
חלק מאנשי העלייה השנייה היו צעירים רווקים ורווקות בשנות
העשרה והעשרים לחייהם, שמעשה עלייתם לארץ שולב בעקרונות וערכים ישנים
וחדשים: מסורת יהודית, וציונות (חלוציות ולאומיות), ליברליזם וסוציאליזם
ומתוך מרד נעורים ואמונה באפשרות יצירה של “עולם חדש”. חלק מהעולים מרדו
בהכרתם נגד החיים היהודיים בגולה ורצו ליצור בארץ “חברה חדשה” ו“אדם חדש”.
הם מרדו באנטישמיות הרבה שנתקלו בה בגולה וראו בציונות פתרון לנדידתם של
היהודים ללא ארץ במשך דורות.
קבוצת צעירים חדורי סוציאליזם, לאומיות יהודית וציונות
נמרצת, היוו את הגרעין, אשר הוביל במידה רבה את ההתיישבות החלוצית בישראל
מתוך נחישות דעתו ליישב את הארץ ולעבד את אדמתה במו ידיהם. אף על פי שחלקם
דיברו יידיש ורוסית כשפת אם, השימוש בשפה העברית נראה להם כחשוב ביותר, כפי
הסיסמה: “עברי דבר עברית”.
חלקם היו מוכנים לוותר על פרטיותם וערכיהם הישנים למען
המטרה. המחיר ששילמו הצעירים היה רב. הם חוו קשיים רבים בארץ כתוצאה מהפער
בין החזון ובין המציאות; חלק גדול מהם עזב לבסוף את הארץ והיו אף מקרים של
התאבדויות. גרעין זה היווה את האליטה האידאולוגית של היישוב בארץ ישראל,
אשר עתידה הייתה להוביל את היישוב עד הקמת מדינת ישראל ואף שנים לאחר
מכן.
רוב המהגרים בשנות התקופה התיישבו בערים, בעיקר ביפו,
ירושלים, טבריה וחברון, היכן שניתן היה למצוא עבודה ולפרנס משפחה. המהגרים
התקשו למצוא עבודה אשר תכלכל אותם כראוי ובצורה יציבה. בשל החיים הקשים,
היה שיעור העוזבים גבוה.
היישוב היהודי החדש יצא לעצמאות לשונית ותרבותית. התרחבות
היישוב היהודי הביאה לפיתוח מערכת החינוך ולתמורות בתוכניות הלימודים.
הוקמו מוסדות חינוך חדשים: מגני־ילדים עד לסמינר למורים, בית המדרש למורים
ע“ש דוד ילין, בית ספר עברי לבנות על ידי חובבי־ציון ביפו ב־1909
ובית הספר הריאלי בחיפה. החינוך העברי והחינוך לערכים
לאומיים התפתח גם בהשפעת אחד העם וחובבי ציון. בסיומה של “מלחמת השפות” ־
הוויכוח על שפת ההוראה בעקבות ההחלטה להורות בגרמנית בטכניון התברר ניצחונה
של העברית כשפת היומיום כמו השפה המדוברת באקדמיה. כתוצאה התפתחה רשת חינוך
עברי בחסות ועד ציבורי עם ערכים לאומיים־ציוניים. במאבק של השפה העברית,
הוקמה “הסתדרות עבריה” שמייסדיה דגלו בעקרון ה”טבעיות"" של העברית בארץ
ישראל וחיובה “תחיית השפה”.
מצפון ליפו בסמוך לשכונת שבזי ולשכונת נווה צדק, הוקמה שכונה יהודית מרווחת בשם “אחוזת בית”. חבריה התארגנו ב־1906, ובתיה הראשונים החלו להבנות ב־1909; לימים הוחלף שמה לתל אביב. ייסדו אותה כ־66 ראשי בתי אב בהגרלת הצדפים.
בירושלים הורחבו השירותים לאוכלוסייה היהודית והוקמו
שכונות יהודיות חדשות. יהודים השתלבו בכלכלה והצורך בכספי החלוקה התמעט.
מספר תושבי ירושלים גדל בעיקר ביהודי המזרח והמגרב, ועלה מ־28,000
תושבים ל־34,000 תושבים. כרבע
מהגידול היה בהתעוררות עליית המגרב ובדחף של אנשי כי""ח. יתר הגידול היה
בעיקרו מיוצאי עיראק וכן פרסים, תימנים, גורג’ים, בוכרים, חלבים
ועוד.
חיפה התפתחה אף היא בעלייה השנייה, כשעולים בעלי הון השקיעו בפיתוח תשתיתה הכלכלית. העיר הגיעה ל־2,000 תושבים יהודים, והונחה בה אבן הפינה לטכניון.
הפועלים אנשי העלייה השנייה עבדו והתיישבו ברחבי הארץ,
בערים ובמושבות וגם ייסדו מספר יישובים חקלאיים. פער חברתי ותרבותי נוצר
בינם לבין איכרי המושבות. האיכרים הוותיקים העדיפו להעסיק פועלים ערבים
בשכר נמוך ודחו את הצעירים החדשים שלא הורגלו לעבודת כפיים. כמו כן, רוב
האיכרים נרתעו מן האידאולוגיה הסוציאליסטית והציונית המעשית, ומרעיונות
כיבוש העבודה או עבודה עברית.
צורת ההתיישבות החקלאית החדשה של הפועלים הייתה ה“קבוצה”, שעד ייסודה עברה מספר שלבים, אשר בסופם הוקמה “קבוצת דגניה” בשנת
1912 שבשל ראשוניותה נקראה “אם הקבוצות”.
בנוסף לצורת ההתיישבות של ה“קבוצה” הוקמו גם חוות לאומיות
על אדמות קק""ל. לאחר תקופת זמן הן הפכו ליישובי משקים חקלאיים והפועלים
הוכשרו לעבודה חקלאית בהדרכת אגרונומים. כך הוקמו היישובים ־ כנרת, בן שמן,
חולדה.
צורת התיישבות נוספת הייתה מושב פועלים, אשר הוקם לפי
עקרונות של עבודה עברית עצמית ושטחי אדמה שווים לכל אחד מחברי המושב. חברי
המושב קובעים מי יתקבל למושב. בעוד שבמושב עובדים התבססה פרנסת החברים
בעיקר על המשק החקלאי ־ “מושב הפועלים” היה למעשה שכונת פועלים בעלי משק
עזר, שההכנסה ממנו רק השלימה את ההכנסה העיקרית מעבודה שכירה. מושב הפועלים
הראשון היה עין גנים ב־ 1908 ליד פתח תקווה (כיום מהווה שכונה בעיר פתח תקווה).
מושב עובדים למרות שהוקם בשלב יותר מאוחר (1921), גרעין מקימיו היו אנשי העלייה השנייה,
שלאחר שחיו מספר שנים בדגניה וכנרת (חלקם אף היו ממקימי דגניה וחברי
הקומונה החדרתית), החליטו שיש צורך במסגרת התיישבותית נוספת, משותפת פחות
מזו של הקיבוץ. מושב העובדים הראשון הוא נהלל.



חלק מהעולים היו בעלי אידאולוגיה פועלית
לאומית־סוציאליסטית, אשר גוונים רבים לה. עולם הרעיונות הפועלי החדש כלל את
הערכים: “עזרה הדדית, כיבוש העבודה, כיבוש השמירה וכיבוש הקרקע”.

עבודה עברית – עבודה עברית הוא מונח במסכת הרעיונות
הציונית שמשמעותו עבודה והתכשרות לעבודה של יהודים בכל ענף ומקצוע;
והעדפתם בהעסקה אצל יהודים, על פני פועלים נכרים. השימוש במונח התגבר
בתקופת העלייה השנייה, במיוחד אצל חברי מפלגות הפועלים הציוניות, אנשי
תנועת העבודה. הם ראו בכיבוש העבודה, דהיינו הכשרה עצמית לעבודה בכל
מקצועות העבודה, במיוחד בעבודת כפיים, על ידי יהודים, תנאי הכרחי
להגשמת יעדי הציונות בארץ ישראל. התנועה הציונית שמה לה כמטרה למצוא
פתרון לבעייתם של היהודים הפזורים בכל רחבי העולם, ולכן פיתחה את רעיון
ההתיישבות בארץ ישראל, תוך כדי קידום העבודה החקלאית בה.
כיבוש העבודה־ כיבוש העבודה היא אידאולוגיה שנוצרה
בתקופת ראשית ההתיישבות הציונית בארץ ישראל לכיבוש כל ענפי העבודה
ברחבי ארץ ישראל בידי הפועל העברי. שרדה כשאיפה לעבודה עברית עד הקמת
מדינת ישראל. כיבוש העבודה מתבטא בשטח ב“כיבוש” כל מתיישב לעבודה –
ויתור על הנוחיות והמנטליות העירונית וכן הכנה פיזית וברמה הארצית
בכיבוש המקצועות מידי הערבים.
כיבוש הקרקע (גאולת קרקע)־ גאולת קרקע הוא מושג שנמצא
בשימוש התנועה הציונית לתיאור רכישת אדמות בארץ ישראל על ידי יחידים
ומוסדות יהודים. מונח מודרני זה הוא גלגולו של המונח המקראי “גאולת
קרקע”. רכישת אדמות בארץ ישראל לצורכי ההתיישבות היהודית ולקראת
ריבונות יהודית בארץ ישראל הייתה לאחד מיעדיו הבולטים של המפעל הציוני
ומוטו ציוני שמצא ביטוי בהקמת הקרן הקיימת לישראל וחברת הכשרת
היישוב.
כיבוש השמירה־ כיבוש השמירה היה אידאולוגיה בתקופת
ראשית ההתיישבות הציונית בארץ ישראל שעל פיה היהודים צריכים לשמור
בעצמם על מושבותיהם ולא להזדקק לשירותיהם של בני עמים אחרים. במהלך
העלייה השנייה החלו לצוץ בעיות ביטחוניות ביישוב היהודי עקב התגברות
ההתקפות הערביות ורוחות לאומנות ערבית. העולים החדשים שבעת הפרעות
ברוסיה התארגנו בקבוצות יהודים להגנה עצמית, ביקשו להעתיק פעילות זו
במושבם החדש, בארץ ישראל.

בעיניהם, אך טבעי הוא שהשמירה על היישובים העבריים בארץ־ישראל תהיה בידיים יהודיות. מספר מטרות עמדו לנגד עיניהם:
– ביטחונית – לא בוטחים בשומר הערבי.
– גרעין לכוח לוחם בעתיד.
– כלכלית – כך ייווצרו מקומות עבודה.
– ציונית – עצמאות, הקמת גרעין צבאי, על א""י צריך להגן.
– פסיכולוגית – לחזק את דימוי היהודים (החלש בגולה).
מספר שלבים התרחשו בארגון השמירה היהודית בארץ ישראל:
בשנת 1907 הוקם כארגון חשאי הארגון
“בר גיורא” ע""י פועלי־ציון יוצאי ההגנה העצמית בהומל, רוסיה, במטרה לכבוש
את השמירה בגליל התחתון. בשנת 1909 הוקם ארגון
“השומר” כארגון רשמי על בסיס הארגון החשאי “בר־גיורא” במטרה להגביר את
ההגנה היהודית והחדירה למושבות. נערכו מבחני קבלה קשים, והארגון היה
אלטיסטי באופיו. ב־ 1912 עבר ארגון “השומר” ליהודה
אחרי שהוכיח את הצלחתו בגליל. כשנה לאחר מכן חברי “השומר” גורשו מיהודה
וב־ 1914 הופסקה הפעילות בעקבות פרוץ מלחמת העולם הראשונה. ב־1920 ארגון “השומר” פורק רשמית. חשיבותו
של ארגון השומר מתפרשת במספר היבטים. הוא היווה בעצם הגרעין ליצירת הכוח
הביטחוני של היישוב. הוא עורר הרתעה והערכה אצל הצד הערבי. הוא הגביר את
הערכים בתחום הצבאי – “טוהר הנשק”. חינוכית ואידאולוגית הוא מימש את
האידיאלים של שותפות ושוויון, והשפעתו על הנוער בגולה הייתה רבה מאוד, למשל
השם והרוח אצל “השומר הצעיר” (שהוקם בפולין ב־1913 והיה תנועת הנוער הציונית הראשונה בעם היהודי). מבחינה כלכלית
השומר תרם להתיישבות החקלאית. למרות זאת הועלתה ביקורת על “השומר” ־ שהיה
ארגון אליטיסטי וסגור אשר הונהג בדרך לא דמוקרטית ונטה למיליטנטיות. פרט
לארגון השומר פעלו ביישוב העברי עוד כמה ארגוני שמירה נוספים, כגון המגן,
הנוטר, והגדעונים, שהיו קטנים יותר והחזיקו מעמד זמן מועט יחסית. ארגון
“השומר” היווה את הבסיס להקמת ארגון “ההגנה”.
שתי מפלגות פועלים הוקמו בראשית המאה העשרים וחבריהן היו
חדורי אידאולוגיה סוציאליסטית־לאומית. מפלגת “הפועל הצעיר” נוסדה
ב־1905, כ“הסתדרות הפועלים הצעירים” ולא כמפלגה. בראשיתה מנתה כ־200 חברים. אחד ממנהיגיה ללא תפקיד
רשמי היה אהרון דוד גורדון. היא החזיקה בתפיסה סוציאליסטית מעשית, לא
דוגמטית ולא מרקסיסטית ואף תמכה בשימוש בקפיטליזם (הון עצמי) לשם הקמת
מדינה. אי לכך טענה כי העלייה וולנטרית ־ נובעת מהקשר בין עם ישראל לארץ
ישראל. המפלגה פעלה לחינוך ותרבות עבריים.
ראשיתה של מפלגת “פועלי ציון” בשנים 1898־ 1899 באגודות ציוניות סוציאליסטיות במזרח אירופה. “פועלי ציון” בארץ ישראל הוקמה ב־1906 כזרם ארצישראלי של המפלגה. המפלגה דגלה בסוציאליזם מרקסיסטי, זאת
אומרת תפיסה מעמדית ומלחמת מעמדות. בהתאם לרעיונות מנהיג המפלגה בר בורכוב
הכיל מצע המפלגה את התובנה כי העלייה לארץ של יהודים תהא “סטיכית”, כלומר
מתוך אילוץ, בגלל הנסיבות ־ המצב של הפועלים היהודים בגולה. פעלה לחינוך
ותרבות ביידיש. חלק מההנהגה של המפלגה עזבה את הארץ כעבור מספר שנים, ואת
מקומם תפסו אישים כגון דוד בן־גוריון ויצחק בן צבי. אישים אלה מיתנו את
האידאולוגיה המרקסיסטית של המפלגה וחיזקו את המרכיבים הלאומיים. בכך התקרבו
לאידאולוגיה של מפלגת “הפועל הצעיר”.
למרות ההבדלים לא חסרו עקרונות משותפים לשתי המפלגות:
שאיפה למימוש יעדי הציונות, להגדלת העלייה, לעצמאות מדינית, הטבת מצבם של
הפועלים ודגש על העבודה והקמת חברה עברית שוויונית בארץ ישראל. שתי המפלגות
השתייכו לפלג “הציונות המעשית” והשתתפו בקונגרס הציוני.
בין האיכרים שהתיישבו בארץ בימי העלייה הראשונה לבין
הפועלים החדשים פרצו סכסוכים מפני שהאיכרים (בפי אנשי העלייה השנייה־
“בועזים”) העדיפו לשמור על פועליהם הערבים מאשר להעסיק את העולים היהודים.
מעבר לטענות הנוגעות לתעסוקת העולים שררו הבדלים פוליטיים־חברתיים בין שתי
הקבוצות. רוב הפועלים לא היו שומרי מצוות והחזיקו בהשקפה סוציאליסטית ־
הטיפו ל“מלחמת מעמדות” ושאפו להשפיע במושבות. נוסף על כך שרר פער גילים
ומנטליות שונה. האיכרים ראו בעולים הסוציאליסטים איום על מעמדם והשפעה רעה
על הנוער וסברו כי קליטת הפועלים תעכיר את האווירה במושבה. מכאן היחסים בין
הקבוצות סבלו מחוסר אמון ועוינות.
רובו של הציבור הדתי (ובעיקר אנשי היישוב הישן) התייחס
בשלילה מוחלטת כלפי החלוצים אנשי העלייה השנייה, שנתפסו בעיניו כמאיימים על
אורח החיים המסורתי. דבר זה גרם אף להתרחקותו של המחנה החרדי מהתנועה
הציונית.



3. העלייה השלישית:
גל ההגירה הזה החל בשנת 1919 והסתיים בראשית שנת 1924־ מסיום מלחמת העולם הראשונה ועד תחילת המשבר הכלכלי בארץ. בתקופה זו עלו לארץ כ־
35,000 איש שהגיעו בעיקר מארצות מזרח אירופה במידה רבה ממניעים ציוניים: מרוסיה הגיעו כ־ 45% מהעולים, מפולין הגיעו כ־ 31%, מרומניה הגיעו 5% ומליטא 3%. בולט בעלייה זו יסוד צעירים חלוצים שהגיעו לארץ בשנים 1919 עד 1921. אחרי שנים אלו התמעט חלקם היחסי בתוך זרם העולים.
האידיאולוגיה והעבודה שלהם תרמה רבות לבניין הארץ, וכך הטביעו חותמם על
הציונות ועל פיתוח היישוב העברי בארץ ישראל.
הגורמים לעלייה השלישית היו:

המשך לעלייה השנייה ־ הצלחתה היחסית של קליטת אנשי
העלייה השנייה בארץ והתפתחות היישוב היהודי בערים ובמושבות. ההתפתחות
הרבה כללה הקמת ארגוני התיישבות, ארגוני שמירה והגנה עבריים (לדוגמה
“השומר”), וכן צמיחת תנועת הפועלים הארצישראלית: המפלגות “הפועל הצעיר”
ו“פועלי ציון”, שהפכה בשנת 1919 ל“אחדות  העבודה”, וחבריהן אחזו בתפיסת עולם ציונית־הסוציאליסטית.
ניצחון בריטניה ־ כיבוש ארץ ישראל על ידי בריטניה מידי
האימפריה העות’מאנית והצהרת בלפור עוררו תקווה, ופתחו פתח להרחבת
ההתיישבות בארץ ישראל.
המשבר הכלכלי באירופה ותנועת ההגירה אל ארצות העולם
החדש ־ המשבר הכלכלי במדינות אירופה בשנות מלחמת העולם הראשונה ואחריה,
הרעב והתחלואה פגעו גם ביהודים, וחלקם עזב מתוך תקווה להתחיל חיים
חדשים בארץ ישראל.
הזעזועים החברתיים והפוליטיים באירופה ־ בעקבות מלחמת
העולם הראשונה הוקמו מדינות לאום חדשות. במדינות אלו הייתה “בעיית
מיעוטים”. פרצו קרבות בין קבוצות אתניות קטנות בעלות שאיפות בדלניות.
פולין למשל, לא מלאה היטב את חוזי המיעוטים (לאחר שקמה) והתחוללו בה
פרעות.
הרוח המהפכנית של התקופה ־ הצלחת המהפכה הקומוניסטית
ברוסיה עוררה צעירים רבים להחזיק ברוח מהפכנית הרואה בשינויים דבר
רצוי. ביניהם היו גם צעירים ששילבו רעיונות סוציאליסטים עם רעיונות
לאומיים־ציוניים וביקשו להגשימם באמצעות עלייה לארץ.
מלחמת האזרחים (1919־1921)־ מלחמת האזרחים ברוסיה בין
מתנגדי המהפכה הקומוניסטית לבין תומכי המהפכה יצרה מצב של תוהו ובוהו
והביאה גם לגל של פרעות ביהודים ברוסיה ובאוקראינה (פרעות
פטליורה).
השפעת תנועות ציוניות־ (החלוץ, צעירי ציון, השומר  הצעיר, המזרחי).




בתחילת התקופה התנגדו ראשי ההסתדרות הציונית לעליית המונים
רחבת היקף. הם חששו שאין ביכולתה של הארץ לקלוט מספר רב של מהגרים, וביקשו
שהעלייה תהיה מאורגנת ובהתאם למצב הכלכלה בארץ. ההגבלות שהטיל הממשל הצבאי
הבריטי, השפיעה על עמדה זו ותמכה בה.
יש הסוברים, כי תחילת העלייה השלישית הייתה כאשר עגנה האונייה “רוסלאן” בנמל יפו ב־19 בדצמבר 1919, ועל סיפונה כ־700 עולים
חדשים ותושבים חוזרים. הייתה זו אחת האוניות הגדולות שהגיעו אותה שנה לנמלי
ארץ ישראל. בהמשכה הגיעו עולים רבים אשר השיגו רישיון כניסה לארץ מאת
השלטונות הבריטים, וכן מעפילים שגנבו את הגבול בים וביבשה. בראשית התקופה,
רוב העולים היו במעמד “חוזרים”, “רפטריאנטים”; אך למעשה רק מיעוטם היו
ארצישראלים, והשאר התחזו ל“חוזרים” בתחבולות שונות; כך למשל, רוב נוסעי
האניה “רוסלן” היו עולים חדשים שהתחזו לתושבי הארץ “חוזרים”.
תנועת הנוער “השומר הצעיר” הוקמה בעיצומה של מלחמת העולם
הראשונה, על ידי נציגי שתי תנועות הנוער “השומר” ו“צעירי ציון” בלבוב
ב־1913. רוב חבריו באו מבתים מבוססים שנפגעו קשות
בשנות המלחמה ומסביבה תרבותית ומתבוללת; ראשוניהם באו מגליציה ובוקובינה
אזוריה המזרחיים של הקיסרות האוסטרו הונגרית שהתפרקה. רוב החלוצים היו
צעירים וצעירות, חניכי תנועת הנוער “השומר הצעיר” וארגון ההכשרה “החלוץ”.
“החלוץ” הוקם במתכונת מחודשת ב־1917 ברוסיה
ובפולין. יוסף טרומפלדור הצטרף אל הנהגתה במטרה להכשיר נוער יהודי לחיי
עבודה והתיישבות בארץ ישראל. חברי “החלוץ” למדו עברית ועברו הכשרה חקלאית.
בעבודת האדמה ראו החלוצים דרך חיים מועדפת ובהקמת חיים שיתופיים במסגרת
קיבוצית יעד חברתי עיקרי.
בשונה מעולי העלייה השנייה, עמדו לרשותם של אנשי העלייה
השלישית מסגרות וארגונים של “היישוב החדש”. הם נהנו משירותים וקבלת פנים
אוהדת יותר בארץ הן מצד הוותיקים, בעיקר אנשי העלייה השנייה, והן מצד ממשלת
המנדט הבריטי, שיעדיה בארץ תאמו לכאורה את יעדי ההתיישבות הציונית.
למרות רצונם העז של החלוצים לעסוק בחקלאות, הם נתקלו
בסירוב מצד איכרי המושבות. אלו העדיפו עבודה ערבית זולה ובעלת ניסיון, מאשר
עבודה עברית יקרה יותר וחסרת ניסיון. ההתיישבות העובדת הייתה מצומצמת
בהיקפה, כן גם העיסוק בתעשייה ובמסחר שלא ביקש עובדים חסרי ניסיון. רבים
מהעולים הפכו למובטלים, בגולה אף דובר על הפסקת העלייה עקב מחסור במקומות
עבודה.
מפלגות הפועלים באו לעזרת העולים בחיפוש אחר עבודות. ובין
השאר, פעלו כקבלניות בפני השלטון הבריטי, ותבעו חלק מהעבודות הציבוריות
שהוצעו על ידו לאוכלוסייה בארץ בשנים הראשונות לאחר מלחמת העולם הראשונה.
העבודות הציבוריות כללו חציבה וסיתות, חפירת תעלות ניקוז למי ביצות ונחלים
ומפעלי ייבוש ביצות במיוחד בעמק יזרעאל, הכשרת קרקעות לזריעה ולנטיעה,
וסלילת כבישים קווי רכבת. סביב העבודות התפתח הווי חיים ותרבות ייחודי,
שמצא את ביטויו ביצירה ספרותית במספר סוגות (ז’אנרים), אשר ראתה אור, בין
השאר בכתבי העת “מֵחַיֵּינוּ” (כתב העת של גדוד העבודה"" ו"" הסּוֹלֵל"" (כתב
העת של פועלי העבודות הציבוריות) בשנות התקופה. שירים רבים התחברו או זכו
לעיבודים מחודשים בפי החלוצים; בהם “אנו נהיה הראשונים” (“שיר החלוצים”),
“חושו אחים חושו” (מאת חיאל מיכל פינס) העבריים, ו“בארוד בארוד”, שהושר
במקור ברוסית.
בשלהי המאה ה־19 נרכשו האדמות הראשונות בעמק יזרעאל על ידי יהושע חנקין, עליהן הוקמה בשנת 1911
מרחביה. יעדם של המוסדות הציונים היה להקים רצף טריטוריאלי
מגשר בין המושבות החדשות בגליל ליישובי השרון ויישובי יהודה. רק לאחר קניית
חלק ניכר מאדמות העמק על ידי הקרן הקיימת לישראל בשנת 1921, התאפשרה התיישבות בקנה מידה נרחב, בעזרת ההסתדרות הציונית
וקרנותיה.
באדמות העמק היו אזורי ביצה נרחבים; ייבושן העסיק את רוב
המתיישבים החדשים. מבצע זה הסתיים בהצלחה ־ אדמות הביצה הבלתי מוכשרות
לעיבוד חקלאי, הפכו לאדמות מניבות גידולים. כך הונח הייסוד הראשון
להתיישבות בעמק שהפך לגורם מכריע בהתפתחות היישוב בארץ ישראל.
חיפוש המסגרות של חיי שיתוף, הוביל את אנשי העלייה השנייה
והשלישית להקמת צורות חדשות של התיישבות חקלאית. אחת מצורות אלה הייתה
“הקבוצה הגדולה”. תקדים ראשוני של קבוצה גדולה אך ארעית, נוצר בשנים
1919–1920 על ידי אנשי קבוצת כנרת,
והיה לאחת ההצעות לצורתו של הקיבוץ. ההבדל בין “הקבוצה” ל“קבוצה הגדולה”
הייתה בנכונותה לקבל חברים חדשים (עולים) כל הזמן, כדבר המאפשר את גדילתה
ופיתוחה הכלכלי, כל אימת שעזרה לדבר זה מתבקשת.
במקביל להקמת הקבוצה הגדולה, נולד רעיון מושב עובדים כבסיס
עיקרי להתיישבות פועלים עצמאית. רעיון זה תפס תאוצה רק בתום מלחמת העולם
הראשונה, וכבר אז נכחו פועלים חקלאים בארץ, שציפו לעבור להתיישבות על בסיס
חקלאי במושב. את רעיון ותכנון המושב הגה אליעזר יפה בחוברת שפרסם
בשנת 1919, בשם: ייסוד מושבי עובדים, תואר חזון
היישוב החדש. צורת העבודה היא במשקים פרטיים, רק כך החקלאי מראה את
הפוטנציאל הגלום בו. אולם המושב עצמו הוא שיתופי ובעל מוסדות ציבוריים, בהם
נערכת הקנייה והמכירה של מרכולות המשקים, כן גם חיוניים המוסדות למען עזרה
הדדית שהיו ערבים לצד התושבים במקרים של מצוקות אישיות. הגרעין הראשון של
מתיישבים במסגרת של מושב עובדים, התמקם בעמק יזרעאל זמן מועט אחר הכשרתו
לחקלאות. הגרעין הקים בספטמבר את נהלל. חודשיים לאחר כך הוקם מושב כפר
יחזקאל. בעקבותיהם עלו על הקרקע מושבים בשאר חלקי הארץ.
עם כניסת הצבא הבריטי לארץ ישראל בשלהי 1917 החלה התארגנות המוסדות העצמיים של היישוב. התארגנות זו כללה את
הבנית המוסדות והארגונים הפוליטיים, ובהם “כנסת ישראל” שאליה השתייכו למעשה
רוב היהודים בארץ, מלבד חלק מן הציבור החרדי. הבחירות הראשונות לאספת
הנבחרים נערכו באפריל 1920, וכן, נבחר הוועד הלאומי. שניהם שמשו עד תש""ח 1948 במדה לא מבוטלת
רשות מחוקקת ורשות מבצעת של היישוב היהודי תחת שלטון המנדט הבריטי. במסגרת
“כנסת ישראל” הוקמה גם הרבנות הראשית, אשר פיקחה על חיי הדת, וניהלה בתי
דין בעניינים שונים.



4. העלייה הרביעית:
גל הגירה זה (שנקרא גם “עליית גרבסקי”) חל משנת 1924 עד שנת 1931 בעיקר ממזרח אירופה ומאסיה.



זרם עלייה חזק שהחל ב– 1924 ונמשך
שנתיים, הביא להתפתחות עירונית מהירה בעיקר בתל אביב שקלטה חלק ניכר
מהעולים. בשנים 1926־ 1927 חל משבר כלכלי בארץ, מן הקשים שידע היישוב העברי בימי המנדט
הבריטי, ולמרות ההתאוששות הכלכלית בשנים 1928־ 1929, זוהה המשבר עם כל תקופת העלייה. בעלייה הרביעית עלו כ־ 70,000 עולים בעיקר מארצות
מזרח אירופה, מחצית העולים מפולין והשאר מברית המועצמות, רומניה וליטא. כמו
כן עלו מאסיה, בעיקר מתימן ומעיראק 12% מכלל העלייה. בשל ירידה מהארץ בשנים אלו של כ־ 20,000 איש, תרומת העולים ליישוב של העלייה הרביעית הייתה חשובה ומכרעת.
הירידה המאסיבית מהארץ הייתה בקרב העולים ממזרח אירופה בעיקר, אשר לא
התרגלו לאקלים ולאורח החיים בארץ, ולכן העולים בעלייה הרביעית היוו כוח אדם
חשוב להתיישובת הציונית בארץ.
בתקופת העלייה הרביעית הייתה “העלייה החרדית”: בשנת 1921 ביקר האדמו""ר מגור בארץ ישראל וכשחזר לאירופה קרא לחסידיו לעלות לארץ ישראל ולחזק אותה.
משנת 1924 ואילך השתנו אופייה
והֶרכבה של העלייה לארץ, ואף על פי שעלייה זו הייתה סמוכה לעלייה הקודמת ־
העלייה השלישית, הבדילו ביניהן כבר אז והגדירו אותן כעליות נפרדות. גל
העלייה שהחל ב־1924 והמשיך עד 1926 הביא להתפתחות עירונית מהירה בעיקר בעיר תל אביב. העיר קלטה חלק
ניכר מהעולים.
הסיבות לעלייה היו התמורות הפוליטיות והכלכליות בארצות
מוצאם של העולים, החקיקה העוינת והאנטישמיות, וכן סיבות נוספות היו תודעה
יהודית מסורתית, לאומית וציונית. בתקופה זו הייתה ירידה משמעותית מהארץ,
בעיקר מקרב העולים ממזרח אירופה אשר לא התרגלו לאקלים ואורח החיים בארץ,
לכן העולים בעלייה הרביעית היוו כוח אדם חשוב להתיישבות הציונית בארץ.
העלייה הרביעית נתפסה כעלייה בורגנית אצל אנשי תנועת העבודה.
מה שתרם לעלייה היה המצב הכלכלי במזרח אירופה: ראש הממשלה
ושר האוצר הפולני גרבסקי הטיל מיסים כבדים על בני המעמד הבינוני, ורוב
היהודים היו בני מעמד זה. ההרעה בתנאים הכלכליים במזרח אירופה עודדה
הגירה.
בנוסף, היה שינוי במדיניות ההגירה לאמריקה: חקיקת חוקי ג’ונסון בארצות הברית בשנת 1924 הגבילה את אפשרות
ההגירה לארצות הברית וצמצמה את מספר המהגרים לאמריקה. עד אז יעד ההגירה
העיקרי של יהודי מזרח אירופה היה ארצות הברית. כתוצאה משינוי מדיניות
ההגירה האמריקנית חיפשו המהגרים היהודים יעדים חדשים, ביניהם, ארץ
ישראל.



שנים מעטות לאחר סיום מלחמת העולם הראשונה, התבדו תקוות
היהודים במזרח אירופה לשינוי במצבם הכלכלי והמדיני, וחלה התחזקות
באנטישמיות והלאומנות של העמים שם. ליטא, שהבטיחה בחוקתה החדשה זכויות
נרחבות למיעוט הלאומי היהודי, זנחה את הבטחותיה עם התגברות הלאומנות. גם
רומניה התכחשה להבטחות שניתנו על ידה בוועידת השלום בפריז. בפולין, צרות
היהודים היו מרובות, בעקבות ההתעוררות הלאומנית ושנאת המיעוטים אחרי קבלת
עצמאותה בתום המלחמה. בשנת 1924 ננקטו צעדים
כלכליים במטרה לייצב את המשק הפולני. הצעדים פגעו ביהודים שעסקו במסחר,
ונפגעו קודם לכן בעקבות אובדן השוק הרוסי שסיפק פרנסה לרבים מיושבי הגבול.
עליית השכבות הבינוניות מפולין לארץ ישראל נקראה “עליית גרבסקי” על שם שר
האוצר הפולני, ולדיסלב גרבסקי, שנקט במדיניות מפלה כנגד המעמד הבינוני
והיהודים בארצו, והטיל עליהם מיסים כבדים ומגבלות רבות.
בשנים אלו צומצמו אפשרויות ההגירה לארצות המערב ובעיקר
לארצות הברית, בעקבות סגירת שעריהן מפחד הגירה המונית ושינוי הרכב
האוכלוסייה, וארץ ישראל הפכה חלופה לארצות המערב.
ניתן להוסיף כאחד הגורמים גם את השקט היחסי ששרר בארץ
בתקופה מבחינת יחסי יהודים־ערבים. נדמה היה שהפיתוח הרב בארץ, שנעשה בהרבה
מהמקרים על ידי יהודים, היה טוב לערבים והם היטיבו להבין את היתרונות
שביישוב העברי. למרות זאת, היה זה שקט מדומה שהתנפץ ב־1929.
עם זאת, הקמת האזור היהודי האוטונומי בברית המועצות משכה
מהגרים רוסיים רבים אליו. ייתכן וחלק ממהגרים אלו היו מגיעים לארץ ישראל
לולא הקמת האזור.



להבדיל מהעלייה הקודמת, היו אנשי העלייה הרביעית, בעלי משפחה והיו שייכים למעמד הבינוני הבורגני.
בעלייה זו לא נפסק זרם העלייה החלוצית, אולם מרכיב אנושי
זה לא היה דומיננטי, אף שחלק מהעולים באו ארצה במטרה להצטרף ליישוב חקלאי
ולהקים משק פרטי.
על אף שעלייה זו כונתה – “העלייה הבורגנית”, למעשה עלו בה
יותר פועלים מאשר בזמן העלייה השלישית. הבורגנים היוו כרבע מהעולים בעוד
שהפועלים כמחצית.
עלו גם בני משפחתם של התושבים הוותיקים אך מספרם היה קטן והשפעתם מעטה.
הסיבה למוניטין הבורגני שיצא לעלייה זו, נעוץ בתרומתם הרבה של בעלי ההון
ליצירת הלך רוח והשקפת עולם שונה ביישוב העברי, וכן תרומתם להרחבת
ההתיישבות העירונית העברית.
הפנייה להתיישבות עירונית באה על דעת העולים עצמם, שרצו
להמשיך באורח חייהם הקודם. בבואם לארץ השתקעו בעיקר בערים – תל אביב חיפה
וירושלים. תל אביב קלטה כ־21,000 עולים ואוכלוסייתה גדלה לכ־40,000, חיפה העברית קלטה כ־14,000. ירושלים העברית גדלה רק במקצת, אך נותרה העיר שבה האוכלוסייה היהודית הגדולה, כ־42,000 נפש.
בעקבות העלייה הרביעית, חל שינוי בתפיסת הציבור את חשיבות
העיר ומיקומה במפעל הציוני ובחברה הישראלית. עד ראשית שנות
ה־20, סברו הוגים ומתכננים של ההסתדרות הציונית, כי יש לשים את הדגש על פיתוח ההתיישבות החקלאית.
עלייה זו הראתה שהגשמת הציונות יכולה להיעשות גם דרך חברה עירונית. הוקמו קיוסקים רבים באותה תקופה (1928־1924) בעיקר בעיר תל אביב. בשל כך אף הוענק לעלייה זו הכינוי ההיתולי “עליית הקיוסקים”.
פיתוח ענף התעשייה העברית, החל בשנות העלייה הרביעית, עם
המעבר להתיישבות עירונית. התעשייה נבנתה ביוזמה פרטית ובהון פרטי, שלא כמו
החקלאות שטופחה על ידי הון ציבורי ולאומי.
המפעלים העיקריים היו שייכים לתעשיות חומרי הבניין, מפעלי
טקסטיל, בתי דפוס ותעשיות עור. המפעלים על אף שנקראו “בתי חרושת” היו
בינוניים בגודלם ודמו לבתי מלאכה. דוגמה למפעלים שקמו אז – “נשר”
ו“שמן”.
העלייה נתנה דחיפה במיוחד לבעלי המלאכה ולתעשיינים הזעירים
בערים הגדולות. בעלי המלאכה הצטרפו באופן טבעי לאגודות כגון מרכז בעלי
מלאכה בתל אביב, שפעלה בדומה לאגודות בעלי מלאכה בארצות המוצא של העולים
שסייעו לבעל המלאכה בצעדיו הראשונים וסיפקו לו אשראי נוח, מסגרת תרבותית
וייעוץ מקצועי ומשפטי.
למרות היקפו המצומצם של ההון הלאומי בתקופת העלייה
הרביעית, המשיכו המוסדות הלאומיים בגאולתן של אדמות הארץ. רכישת קרקעות
למטרות עירוניות ותעשייתיות, היוותה תקופה חדשה בפוליטיקה ההתיישבותית של
הקרן הקיימת, שהתעסקה עד אותו זמן רק בקניית אדמות חקלאות.
בנוסף ליישובים העירוניים קמו גם יישובים על בסיס חקלאי, בשתי מסגרות עיקריות:

קבוצת נוער חלוצי התארגנו בארצות אירופה (בעיקר
בפולין) במסגרת תנועת “החלוץ”. הם עברו הכשרה לקראת חיים שיתופיים
המתבססים על עבודה חקלאית. הם עלו וייסדו קיבוצים חדשים כגבעת ברנר,
גבת, רמת הכובש ועין שמר.
בני המעמד הבינוני נמשכו לעיסוק בחקלאות. הם רכשו
אדמות מתוך יוזמה פרטית וללא מגע עם המוסדות הלאומיים והקימו יישובים
חדשים, עיקרם באזור השרון שהוכשר לחקלאות, כבני ברק, מגדיאל, הרצליה,
רמתיים, כפר גנים, נחלת גנים, גת רימון, קריית שאול ונחלת יצחק. רוב
האדמות הוקצו לפרות הדר, יוזמה חדשה שהביאה תעסוקה לאלפי פועלים ויעד
ראשון במעלה להשקעות הון פרטיות.

בעקבות עבודה משותפת במסגרת הסתדרות העובדים הכללית, התברר
למפלגות הפועלים “הפועל הצעיר” ו“אחדות העבודה” שבתחומי ההתיישבות הכלכלה
וחיי הציבורים, רב המכנה המשותף ביניהן. גם מבחינה אידאולוגית היטשטשו
הגבולות ביניהן, אף שמלכתחילה “אחדות העבודה” נטתה למרקסיזם ולאקטיביזם
ציוני, ו“הפועל הצעיר” הדגיש את ערכי העבודה, וכמה מחבריו היו
פציפיסטים.
לכן, נחתם ב־1929 הסכם איחוד המפלגות, ובינואר 1930 התאחדו המפלגות והוקמה
מפא""י. מפלגה זו רכשה את לבם של רוב פועלי ארץ ישראל, תחת דגל שהדגיש
את רעיון התחייה הלאומית והיה נאמן לאידיאלים של הסוציאליזם הדמוקרטי.
מפלגה זו המשיכה תקופה ארוכה בשלטון גם אחרי קום המדינה ואחרי החלפת שמה
נקראת מפלגת “העבודה”.



5. העלייה החמישית:
בגל ההגירה החמישי בין השנים 1930־ 1939 הגיעו עולים ממזרח אירופה ומרכזה ומאסיה. העלייה החלה בממדים צנועים, התגברה בשנים 1933־ 1935 בעקבות התגברות האנטישמיות ועליית היטלר לשלטון בגרמניה.
המאורעות שהחלו עם פרוץ המרד הערבי הגדול ב־ 1936 החלישו את זרם העלייה, אך בשנים 1038־ 1939 הוסיפו לעלות רבבות עולים, חלקם באורח בלתי חוקי.
מספר העולים מוערך בכ־ 250,000 נפש. עלייה זו מכונה לעיתים “עליית הייקים” משום שכרבע מהעולים
(כ־ 60 אלף) הגיעו מגרמניה. רוב העולים התיישבו
בערים, ותרמו לפריחה כלכלית ולשגשוג התרבות. סיום העלייה היה עם תחילת
מלחמת העולם השנייה.
גורמי העלייה החמישית:

עליית הנאצים לשלטון: עלייתם של היטלר ומפלגתו לשלטון
בגרמניה גרמה לזעזוע גדול בחיי היהודים בה והרעה את מצבם מבחינה חברתית
וכלכלית. רוב היהודים בגרמניה הנאצית החליטו להגר מהמדינה. מרביתם
היגרו לארצות המערב, בעיקר, לארצות־הברית ובריטניה, ולדרום־אמריקה, אך
היו גם רבים שהחליטו לעלות לארץ ישראל. באוגוסט 1933 נחתם הסכם ההעברה בין הסוכנות היהודית לשלטון הנאצי, שתוכנו:
המרת רכושם של היהודים הנאלצים לעזוב את גרמניה (לפי החוק הגרמני באותה
תקופה, אם יהודי היה עוזב את גרמניה – היה רכושו מוחרם על ידי
השלטונות), בסחורות גרמניות שתיוצאנה לארץ ישראל ולארצות שכנות. ההסכם,
ששירת את שני הצדדים, נתן יד להמשך העלייה.
התגברות האנטישמיות במזרח אירופה – בחלק ממדינות מזרח
אירופה חוגים רבים תמכו בהשקפות פשיסטיות ואנטישמיות ועובדה זו עודדה
יהודים רבים במדינות אלו לעזוב למקומות אחרים.
הפריחה הכלכלית בארץ – הסכם ההעברה עם גרמניה וסכומי
הכסף הגדולים שהביא היוו מנוף ונקודת מוצא לשיקום המשק הארץ־ישראלי
לאחר המשבר הכלכלי שפקד את הארץ בסוף שנות ה־20 של המאה ה־20. פרוץ המרד הערבי  בשנת 1936 הרע שוב את המצב הכלכלי וגרם גם  להחלשות זרם העלייה.
הנציב העליון החדש – הנציב העליון הבריטי החדש, ארתור  ווקופ, שנכנס לתפקידו בשנת 1931 וכיהן בו  עד 1938 היה פרו־ציוני ונתן היתרי עלייה רבים,  עודד את הכלכלה היהודית ואת היישוב הציוני באופן כללי.
מדיניות ההגירה של ארצות הברית – בשנת 1924
החליטה ארצות הברית לצמצם את ההגירה אליה, וגם בתקופת
העלייה החמישית שעריה לא היו פתוחים לכל המהגרים, אלא רק לחלקם. בסך
הכל היגרו לארצות־הברית מאז עליית הנאצים לשלטון ועד סוף שנות
השלושים 95,000 יהודים מגרמניה. יהודים אחרים  שעזבו את גרמניה היגרו ליעדים אחרים, ביניהם כ־62,000 איש לארץ־ישראל.

הבריטים נהגו להעניק רישיונות עלייה על פי מדיניות ההגירה אותה קבעו. ממשלת ארץ ישראל נדרשה מתוקף סעיף 6 של
כתב המנדט להקל “על ההגירה היהודית בתנאים נאותים”. בפועל הורשו לעלות רק
אלו שענו לקריטריונים שהשתנו כל פרק זמן.
היות שהיו עולים שהיו מעוניינים לעלות לארץ ולא עמדו
בקריטריונים להגירה על פי חוקי השלטון הבריטי התפתחו מגוון של שיטות לכניסה
לארץ בדרכים אחרות:

נישואים פיקטיביים עם נתינים ארץ־ישראלים.
הרשמה ללימודים במוסד להשכלה גבוהה אך באופן מעשי לא  להתייצב ללימודים
כניסה בלתי חוקית – בדרכי הים והיבשה.




העלייה החמישית הייתה בעיקרה עליית המעמד הבינוני: בעלי
מקצועות חופשיים, סוחרים ותעשיינים. שיעור החלוצים היה קטן מבעליות קודמות,
ושיעור האקדמאים, בעלי ההון והידע המקצועי גדול יותר. עולים רבים פנו
לערים, ויישובים בעלי אופי כפרי הפכו לבעלי אופי עירוני. העיר תל אביב הפכה
לעיר הגדולה בארץ, ובחיפה הפכו היהודים לרוב. כמאה יישובים חקלאיים חדשים
הוקמו ברחבי הארץ – כפול ממספרם בחמישים השנים הקודמות. חלק מהעולים הקימו
את “יישובי המעמד הבינוני”, כגון נהריה.
לעומת התפתחות עירונית גדולה, נראה כי נחלש כוחה של
ההתיישבות החקלאית ורכישת הקרקעות לכך. אולם, התרחבות שטח המטעים, גילוי
מקורות מים חדשים והרחבת השוק ששימש להפצת התוצרת החקלאית, תרמו להמשך
התיישבות זו. בהתיישבות החקלאית נטלו חלק גם יהודי גרמניה, שמעולם לא עסקו
קודם לכן בחקלאות. רצונם היה להכות שורשים בארץ החדשה ולשנות את אורח
חייהם.
מפעלי ההתיישבות החשובים היו:

התיישבות עמק חפר־ יהושע חנקין רכש קרקעות בעמק חפר.
היישובים בעמק חפר התבססו על גידול הדרים בעיקר, והיו בחלקם מושבים
ובחלקם קיבוצים. היישובים יצרו רצף טריטוריאלי בשרון.
התיישבות האלף – התיישבות האלף הייתה תוכנית  לעבות 11 מושבות קיימות בחגורה נוספת של
1,000 משפחות פועלים סביבן, על מנת להגן עליהן.  התוכנית לא צלחה, ועקב בעיות מימון התיישבו רק 430 משפחות.
יישובי חומה ומגדל – בעקבות המרד הערבי והשמועות על
כוונת הבריטים לחלק את הארץ לפי היישובים (על פי מסקנות ועדת פיל), היה
צורך להקים יישובים במקומות מרוחקים, או על מנת ליצור רצף טריטוריאלי,
או על מנת לייהד אזורים – כל זה כדי לקבוע עובדות בשטח ולגרום לכך
שהבריטים יתקשו לחלק את הארץ ולגרום לכך שאזורים אלו ייכנסו לשטח
המדינה היהודית שעתידה לקום. יישובי חומה ומגדל הוקמו בין־לילה בעזרת
חומרים שהוכנו מראש, הם כללו חומה, מגדל שמירה, עמדות שמירה, מספר
צריפים וגדר תיל. היישובים עסקו בחקלאות, והיו מעין בסיסים צבאיים
המשמשים בחקלאות. יישובי חומה ומגדל אוכלסו בעיקר על ידי בני נוער
ועולים לא חוקיים.

בעלי הון שעלו מארצות מזרח אירופה ומגרמניה הביאו ידע רב
בנוסף למימון הכרחי. על ידי פתיחת מפעלים חדשים וקידום ההשקעה בעיר, התעצם
כוחה התעשייתי של ארץ ישראל. נפתחו מפעלי תעשייה רבים בתל אביב ובחיפה
בעיקר. הכלכלה שגשגה עד כדי מצב שבו היהודים הפיקו יותר מ־50 אחוזים מהתוצרת בארץ ישראל למרות שהיוו רק שליש מתושביה. שכבת
בעלי ההון גדלה גם היא, והגיעה לכרבע מכלל האוכלוסייה היהודית.
נפתח נמל תל אביב. בעקבות המרד הערבי הגדול שאירע באותן
שנים (כתגובה לעלייה היהודית הגוברת ולהתעצמות הציונות בארץ), נסגר נמל
יפו. הבריטים אישרו ליהודים לפתוח את נמל תל אביב, שהפך לנמל חשוב והועסקו
בו פועלים יהודים רבים.
הונח צינור הנפט כירכוכ־חיפה (ב־1934), ונבנו בתי הזיקוק, על ידי הבריטים (ב־1938), בחיפה.
כ־40% מהעולים הגיעו מפולין. קרוב לרבע הגיעו מגרמניה, מאוסטריה ומצ’כוסלובקיה. מרומניה עלו כ־6%
מהעולים ומתימן כ־3%. כ־2.5% עלו מליטא ואחוז דומה מיוון; ה“סלוניקאים”
שבעולי יוון נטלו חלק חשוב בהפעלת הנמל החדש בתל אביב ובפעילות בנמל
חיפה. 2.4% מהעולים הגיעו מארצות הברית. כ־2,600 עולים – מעט יותר מאחוז– הגיעו בדרכים עקלקלות מברית המועצות, אשר נעלה את שעריה.



העלייה מגרמניה
על אף שהעולים מגרמניה היו כחמישית מכלל העולים הייתה
תרומתם רבה במגוון תחומים. העולים מגרמניה תרמו לשינוי הדפוסים המקובלים
בתחומי ההשכלה, כלכלה ותרבות, ויצרו טיפוס חדש של מעמד בורגני־עירוני בארץ
ישראל. מבחינה פוליטית מרביתם היו בעלי השקפות ליברליות־דמוקרטיות מבוססות
והם החזיקו בעמדות מתונות בקשר לסכסוך הישראלי־ערבי.



העולים הגיעו כשברשותם הון פרטי, שאותו השקיעו בפיתוח
כלכלת הארץ. הם תרמו למגוון התרבותי בארץ, ומספר העוסקים במקצועות חופשיים
ובעלי ההשכלה בקרבם היה רב. העולים גילו חריצות ונכונות לעסוק בכל עבודה
שתינתן להן. הם שינו את פני הבנייה העירונית, הקימו מפעלים, קידמו את
הרפואה, פתחו בתי קפה וחנויות מעוצבות. הם יזמו הקמת מפעלי תרבות (כמו
התזמורת הפילהרמונית), אשר תרמו לפיתוח התרבות בארץ. חלק מבעלי ההשכלה
שולבו במוסדות כמו האוניברסיטה העברית והטכניון, ובכך תרמו לקידום החינוך
הגבוה.
עולי גרמניה כללו אלפי סוחרים, אקדמאים ואנשי רוח, אך
היישוב התקשה למצוא להם תעסוקה שתתאים לעיסוקם הקודם, והם נדרשו לבצע הסבה
מקצועית. רבים הפכו לפועלי בניין, לפועלי מתכת, לפועלים בענף העץ ולנהגים.
חלקם הפכו לחקלאים.



עליית הנוער
בשנים 1934–1939 עלו לישראל כ־5,000 נערים ונערות מגרמניה
ומאוסטריה, במסגרת מפעל הצלה וחינוך שנהגה על ידי רחה פראייר ויושם על ידי
הנרייטה סאלד, וכונה “עליית הנוער”. מרבית בני הנוער נקלטו בקיבוצים
ובמושבי עובדים, ולאחר תקופת הכשרה הצטרפו לקבוצות השומר הצעיר, הנוער
העובד והלומד ובני עקיבא בהקמת יישובים חדשים.
מאות האלפים שזרמו לארץ, ושילשו את גודל היישוב בפרק זמן
של שבע שנים, חוו חבלי קליטה לא פשוטים. קליטתם עוררה תופעות כמו ספסרות
מקרקעין, העלאת שכר הדירה ואבטלה (מ־1936). חנוונים
וסוחרים העלו את מחירי המצרכים החיוניים, תוך ניצול חוסר ידיעתו של העולה.
ראש עיריית תל אביב מאיר דיזנגוף ניסה למגר את התופעות השלילות, וממשלת
המנדט נתבקשה לחוקק חוק שיגביל את גובה שכר הדירה. קרוב למותו התייחס לנושא
המשורר חיים נחמן ביאליק שבנאום שנשא הגדיר את היישוב כחולה: “סימני המחלה
נתגלו בזמן האחרון, קודם כל ביחס לאחינו פליטי החרב, האסון בגרמניה ובארצות
האחרות. במקום לדאוג להם להכין להם פינה וצל, קורה של דירה בכלל, ולו יהא
בצריפים, ניצלנו את אסונם למען בצע כסף… הסימן השני למחלה הוא – הספסרות
הבזויה, האוכלת אותנו כעש… דונם אחד עובר עשר פעמים מיד ליד, וכל פעם
עולה מחירו”.
יחס היישוב הוותיק לעולים מגרמניה היה מורכב. מחד גיסא
הגבירו עולים אלו מאוד את כוחו של היישוב; מאידך גיסא, התבדלו עולי גרמניה
ושימרו את תרבותם. האווירה בארץ, אשר שמה דגש על מטרות שיתופיות ולאומיות,
נגדה את ההתבדלות ה“יקית”. העיתונות העברית ניהלה נגד ה“יקים” מערכה בשל
נוהגם להוציא עיתונים בשפה הגרמנית. נטען כנגד העולים כי הם אינם נאמנים
דיים ללאומיות העברית ולציונות. היו אף מקרים שבהם הותקפו חנויות בבעלות
עולי גרמניה בשל שילוט בשפה הגרמנית. העולים ממרכז אירופה נתפסו כקפדנים
וכמנומסים באוכלוסייה שבה הפשטות והישירות הייתה לסמל.
בשל היקפה הגדול של העלייה, הייתה תרומתה לגידול היישוב והתעצמותו הכלכלית והארגונית רבה. 180,000 העולים העלו את מספר אנשי היישוב ל־400,000 נפש בקירוב, קצת יותר מ־30% מכלל האוכלוסייה בארץ.



6. העפלה: עלייה בימי מלחמת העולם השנייה ועד קום המדינה 1939־ 1948:
ההעפלה (המכונה גם “עלייה בלתי־לגאלית” ו“עלייה ב'”) הייתה
התנועה לכניסה בלתי חוקית של יהודים לארץ ישראל בדרכי הים והיבשה,
ובשנת 1947 גם בדרך האויר.
תנועת הכניסה הבלתי חוקית אורגנה ע“י היישוב העברי בתקופת המנדט הבריטי משנת 1934 ועד הקמת מדינת ישראל ב־ 1948. ההעפלה כונה גם “עלייה ב'” משום שנעשתה
במקביל עם העלייה החוקית שנמשכה באותה עת ע”פ תקנות ההגירה החמורות שנקבעו
ע""י ממשלת המנדט.
מקובלת חלוקת תנועת ההעפלה מ־1934, לשלוש תקופות עיקריות:

תקופה ראשונה־ בין השנים 1934־ 1939: ההעפלה התגברה בעקבות החמרת
מצבם של יהודי גרמניה לאחר עליית המפלגה הנאצית לשלטון והתגברות
האנטישמיות באירופה. הבריטים הגבילו את מספר רישיונות העלייה
(סרטיפיקטים) שניתנו, בעקבות כך החלה העלייה הבלתי־לגאלית. ההעפלה
הייתה מצומצמת וחסרת ארגון מרכזי, והתנהלה בעיקר בשלושה נתיבים: תנועות
הנוער היהודיות הציוניות, כגון “החלוץ” במזרח אירופה ואנשי ארגון
“ההגנה” בארץ; “עליית אף על פי” בניהול אנשי התנועה הרוויזיוניסטית
וגורמים פרטיים.
תקופה שנייה־ בין השנים 1939־ 1945: עקב התנערות הבריטים
מהבטחותיהם למפעל הציוני, שינה דוד בן־גוריון את דעתו, מהתנגדות לעלייה
בלתי־לגאלית לתמיכה בה והחליט, כחלק ממרד העלייה אותו יזם, לאמץ את
“המוסד לעלייה ב'” שהוקם על ידי חברי קיבוצים מהקיבוץ המאוחד ולהעמיד
בראשו את שאול אביגור. עם פרוץ מלחמת העולם השנייה נהפכה ההעפלה
למבצע הצלה. בתחילת המלחמה ההעפלה גאתה, אך לאחר מכן צומצמה מאוד עקב
הקשיים הרבים שהציבה המלחמה. היא התמקדה בארצות הבלקן ובעלייה יבשתית
ממדינות המזרח.
תקופה שלישית־ בין השנים 1945־ 1948: לאחר מלחמת העולם השנייה  גאתה ההעפלה בניהול “המוסד לעלייה ב” וכ־84,000 מעפילים, מהם מעל ל־70,000 באוניות
בפיקוד ימאי הפלי“ם־ הזרוע הימית של הפלמ”ח, הגיעו לחופי ארץ ישראל.
הבריטים תפסו את רובם המוחלט של המעפילים, התירו את כניסת חלקם על
חשבון הסרטיפיקטים שהוקצו על פי הספר הלבן, גירשו למעלה
מ־52,000 מעפילים למחנות המעצר בקפריסין וגירשו
את מעפילי “אקסודוס”, חזרה למחנות העקורים בגרמניה. רבים מניצולי השואה
רצו לעזוב את ארצותיהם, והבריחו את הגבולות למערב אירופה בעזרת ארגון
“הבריחה” ושוכנו במחנות עקורים. בקיץ 1947 הוחל
גם בהברחת מעפילים מארצות המגרב בצפון אפריקה. בנוסף הגיעו לארץ
כ־150 מעפילים במטוסים (מבצע כנף).

כיום מקובל להתייחס במונח “העפלה” גם לעליה למדינת ישראל
לאחר הקמתה, אשר מקורה ביציאת יהודים בניגוד לחוק המקומי במדינות שאסרו על
יהודיהן לעלות לארץ. הדוגמה הבולטת לכך היא העלייה ממרוקו.
משנת 1881, תקופת “העלייה הראשונה”, ועד ליום הכרזת המדינה ב־14 במאי 1948 גדלה האוכלוסייה היהודית בארץ ישראל מכ־28,000
נפש ל־650,000 נפש.
מיד לאחר הקמת מדינת ישראל החלה העלייה ההמונית שהייתה
עליית פליטים ברובה־ ניצולי שואה מאירופה ופליטים יהודים ממדינות ערב.
עלייה זו הביאה לגידול עצום באוכלוסיית המדינה, כאשר תוך 18 חודשים בלבד הוכפלה האוכלוסייה מ־650,000 ל־1,300,000 תושבים. זהו שיעור גידול חסר תקדים בהשוואה לארצות קולטות הגירה.
העולים הגיעו ממספר רב של מדינות וחלקי עולם: מאירופה,
מאסיה ומצפון אפריקה. חלקם הביאו מסורת תרבותית שונה מזו של התושבים
הוותיקים, אשכנזים ברובם. הקשיים שפקדו את המדינה הצעירה בתקופה זו נעוצים,
לפחות בחלקם, בגידול המהיר של האוכלוסייה. המפגש בין עולים וותיקים,
והשפעתו על הקולטים והנקלטים כאחד, היה אירוע משמעותי מאוד בתהליך התפתחותה
של החברה הישראלית.
אחד ההבדלים הבולטים בין העליות לארץ־ישראל בתקופת היישוב
לבין העלייה ההמונית לאחר קום המדינה, היה הרכבן העדתי. לעומת תקופת
היישוב, שבה היו כ־82% מהעולים יוצאי אירופה ואמריקה (אשכנזים), רק 44.5% מבאי העלייה ההמונית היו יוצאי אירופה ואמריקה, ואילו 53.4% מהם היו
יוצאי אסיה ואפריקה (מזרחים). כתוצאה מכך השתנה מאוד ההרכב העדתי של
האוכלוסייה היהודית בישראל, ובתום העשור הראשון למדינה היו בה 58%
יוצאי אירופה ואמריקה ו־42% יוצאי אסיה ואפריקה (בעוד שלפני עלייה זו האשכנזים היוו 80% מהאוכלוסייה והמזרחים כ־ 20%).
בניגוד לעליות הקודמות, שיעור הילדים והזקנים בקרב עולי
העלייה ההמונית היה גבוה מאוד. יתרה מזאת ־ אחוז הילדים בקרב עולי אסיה
ואפריקה היה גבוה כמעט פי שניים מאחוז הילדים בקרב העולים מארצות אירופה
ואמריקה, וההבדל נעוץ בשיעורי הילודה הגבוהים יותר בקרב העולים המזרחים.
בנוסף, העלייה הייתה ברובה עלייה של משפחות שלמות, במסגרת קהילות שלמות,
להבדיל מן העליות בתקופת היישוב, ובעיקר העלייה השנייה והשלישית, שהיו
ברובן עליות של צעירים, רווקים או בעלי משפחות קטנות.
בתחילה קלטה המדינה את העולים במעט בתי עולים פנויים שהוקמו עוד בעליות הקודמות. משנגמרו הבתים, השתכנו כ־100 אלף עולים בערים־יפו, רמלה, לוד, בית שאן, עכו ובאר שבע. גם
הערים ירושלים, חיפה, טבריה וצפת קלטו עולים אלה בשכונות נטושות.
בשנת 1949 התרחבו ממדי העלייה והעולים הועברו
למחנות ששימשו בעבר את הצבא הבריטי. אחד הידועים שבהם היה מחנה שער העלייה.
העולים שהו במחנות גרו בצריפים ובאוהלים. חוסר התעסוקה, המזון שבושל במטבחי
שדה, והתנאים במחנה הובילו למרירות. בין המתגוררים במחנות היו גם פליטי
שואה שאיבדו את משפחותיהם. היה חשש כבד לגורלם של שוהי המחנה. כמו כן ברקע
ריחפה האפשרות של “מרד עולים”. הועלה גם חשש שהעלייה הגוברת תוביל לקריסת
מערכות במדינה. בשנת 1950, הגיעו המחנות ואמצעי
הדיור לניצול מלא. למדינה לא נותרה עוד אפשרות לספק דיור להמוני העולים
שהגיעו. כפתרון זמני לבעיה שנוצרה הוקמו מעברות, ובהן אוהלים, צריפונים
ופחונים דלים ביותר. היו שהתגוררו בפתרון זמני זה אף עשר שנים.
עולים אלו הגיעו לעיתים קרובות בחוסר כל, בין אם ממחנות
העקורים באירופה וכל כספם אבד בשואה, ובין אם ממדינות ערב ששליטיהן לא
איפשרו להם לשמור על רכושם או למכור אותו ולבוא ארצה עם ממון. נוצר חשש כי
מי שיש לו כסף יוכל לקנות ולשבוע, ומי שאין לו, ירעב. כפתרון לבעיה זו
הונהגה “מדיניות הקיצוב”. היעדר תשתית כלכלית יציבה בארץ, הקפאת יתרות מטבע
החוץ של ישראל על ידי הבריטים עם יציאתם את הארץ, וההוצאות הרבות שהיו
כרוכות ברכישת נשק במלחמת העצמאות ־ כל אלה גרמו מחסור חמור במטבע זר
והמערכת הכלכלית, שזועזעה במהלך חודשי המלחמה, לא הייתה מסוגלת להתמודד עם
קליטת העלייה הגדולה. יתרה מזאת, המחסור החמור במטבע זר ובחומרי גלם לבניין
כבל את ידי הממשלה ולא איפשר לה לבצע פעולות פיתוח מהירות, להרחיב את
התשתית, להקים שיכונים להמוני העולים ולקלוט אותם במשק.
“ישראל רוצה בעלייה, אך הישראלים אינם רוצים בעולים”.
אמירה זו, שיוחסה לגיורא יוספטל, ראש מחלקת הקליטה של הסוכנות
היהודית, משקפת היטב את יחסם של חלק מהוותיקים בישראל לעולי העלייה ההמונית
בעשור הראשון, יחס של הסתייגות מופגנת, אם לא עוינות, שעמד בסתירה בולטת
לעקרונות מסורתיים ביהדות כמו “כל ישראל חברים” או “כל ישראל ערבים זה
לזה”, וכמובן בניגוד לעקרונות קיבוץ הגלויות והעלייה החופשית שמצאו את
ביטויים במגילת העצמאות ובחוק השבות.
הסתייגותם של הוותיקים הופנתה כלפי ניצולי השואה מאירופה
(שאותם ראו כחלשים שהובלו “כצאן לטבח” בידי הנאצים), וביתר שאת כלפי העולים
מארצות האסלאם ־ יוצאי צפון אפריקה, עיראק, תימן וטורקיה. העולים מארצות
האסלאם, ובמיוחד אלה מצפון אפריקה, נחשבו על ידי רבים מהממסד הקולט בישראל
לפרימיטיביים, ל’חומר אנושי' גרוע ולחסרי תרבות. יחס זה כלפי העולים היה
נחלת הפוליטיקאים, אנשי הרוח ואפילו עיתונות התקופה.
הרצון של הממשלה להטמיע במהירות את העולים החדשים בקרב
התושבים הוותיקים הוביל להנהגת החינוך האחיד, שנועדו במקור להקנות לילדי
העולים השכלה בסיסית וכן מושגי יסוד בציונות ובתולדות העם והארץ. עד מהרה
החלו להשמע טענות ששליחי המדינה (שהיו בדרך כלל מתנדבים) עוסקים בכפייה
אנטי דתית ובגזיזת פאות של ילדי העולים. המחאה שקמה בעקבות טענות אלה הביאה
לביטולו של החינוך האחיד.



את תקופת העלייה ההמונית מקובל לחלק לתקופות משנה:

1948־ 1949־ תקופת בתי העולים  ומחנות עולים115 כדוגמת שער העלייה בחיפה,
אלו היו מקומות אליהם הופנו עולים במטרה לתת להם שהות להסתגלות,
ובמקביל להעביר אותם את הצעדים הפורמליים לקליטתם. לתקופה זו שייכים גם
הפניית עולים ליישובים ערביים נטושים וכן למחנות הצבא הבריטי
שהתפנו.
1950־ 1952־ תקופת  המעברות.
1953־ 1954־ תקופת שפל יחסי  בעלייה בה הוחל בפיזור האוכלוסין.
1954־ 1956־ תקופת “מהאוניות  אל הכפר”.




אתוס קיבוץ הגלויות היה אחד העקרונות החשובים במדיניות
העלייה של ישראל. בהתאם לאתוס זה, מטרת העלייה היא לקבץ מחדש את העם היהודי
מכל ארצות גלותו ולהפוך אותו שוב לעם מאוחד, לאום אחד בעל צביון משותף.
אתוס זה הוא שהכתיב במידה רבה את העיקרון שנודע כ“כור היתוך” ־ משמעותו
של זה הייתה הטמעת העולים בתוך תרבותה של האוכלוסייה הוותיקה, התרבות
שהתגבשה בארץ ישראל מראשית העליות הציוניות ואשר יוצריה ראו אותה כ“תרבות
ארץ ישראלית”, במטרה לשמר את המרקם החברתי־תרבותי של האוכלוסייה הוותיקה.
מדיניות כור ההיתוך הופעלה באינטנסיביות רבה במחצית הראשונה של שנות
ה־50 וסוכניה היו רבי עוצמה, והם רשויות הקליטה
השונות, מערכת החינוך וצה""ל. במשך השנים פחתה עוצמתו של הלחץ שהופעל על
העולים לנטוש את תרבות ארץ מוצאם ולאט לאט חדרה לתהליכי הקליטה גישה שנטתה
להתחשב יותר בזהותם התרבותית של העולים, אולם עדיין ראתה בהם אוכלוסייה
שכדי להשתלב בחברה הקולטת עליה להשתנות ולהתאים את עצמה אליה. ההוראה
המעשית של “כור ההיתוך” הייתה סוציאליזציה מחדש, הטמעה של העולים בתוך
המציאות התרבותית והחברתית של ישראל והפיכת מסורותיהם התרבותיות הייחודיות
למשניות או אף לבלתי רלוונטיות.



ניסיונם הרחב של הקולטים לחנך מחדש את העולים, ההתניה של
קבלת דיור ועבודה בתמיכה פוליטית וההתעלמות הכמעט מוחלטת מרצונותיהם
העצמאיים של העולים ־ התעלמות שאף לוותה בהפצת סטריאוטיפים שליליים כנגד
העולים ־ כל אלה היו ביטויים למערכת יחסי הכח שנוצרה בין עולים לוותיקים
בשנות ה־50 וגם לאחריהן ואשר במסגרתה היו העולים ־
בעיקר העולים מארצות האסלאם ־ נטולי כח כמעט לחלוטין. מכלול הדימויים
ששימשו להדבקת סטריאוטיפים לעולים מארצות האסלאם כלל: “נחשלות”,
“לבנטיניות”, “פרימיטיביות”, “ניוון”, “חוסר רצון לעבוד” ועוד. בעיקר סבלו
מסטריאוטיפים שליליים עולי צפון אפריקה שנתפסו כאלימים, אימפולסיביים ובלתי
יציבים.



 
פרק 66: אדמונד ג’יימס רוטשילד ומשפחת רוטשילד



משפחת רוטשילד היא שושלת בת שבעה דורות של בנקאים יהודים
המפוזרים באירופה. מייסד השושלת הוא מאיר אנשל רוטשילד. נולד בפרנקפורט,
גרמניה, ב־ 23.2.1744 ונפטר ב־ 19.9.1812. למאיר אנשל היו 5 בנים
שנשלחו לבירות שונות באירופה והקימו את הרשת הבנקאית העשירה
באירופה.



ללונדון נשלח נתן מאיר רוטשילד (1777־ 1836) להרים את הסניף הבריטי. לפריז נשלח ג’יימס (יעקב) מאיר רוטשילד (1792־
1868) להקים את הסניף הצרפתי. שני הסניפים קיימים עד היום.
מאיר אנשל שלח את הבן מאיר אנשל רוטשילד (1773־ 1855) לפרנקפורט להקים את הסניף הגרמני. סלומון (שלמה) מאיר רוטשילד(1774־
1855) נשלח לוינה להקים את הסניף האוסטרי, וקלמן מאיר רוטשילד (1788־ 1868) נשלח
לנפולי להקים את הסניף האיטלקי. שלושת הענפים הללו נעלמו במשך
השנים.
הברון אדמונד ג’יימס דה רוטשילד (Edmond James de Rorhshild;18.8.1845־2.11.1934)
נולד ליד פריז. הוא היה בנם השלישי של ג’יימס יעקב מאיר ובטי סלומון, קרובת
משפחה. כשהחלו הפוגרומים ברוסיה, הוא הגיע למסקנה שעליית היהודים לארץ
ישראל תפתור את הבעיה. הברון אדמונד היה נדבן גדול ועזר רבות ליישוב היהודי
בארץ. בתקופת העליה הראשונה הוא רכש אדמות והקים יישובים: זיכרון יעקב היא
על שם אביו. בנימינה היא על שמו (James) וכך גם גבעת בנימין. גבעת עדה היא על שם אשתו. ב־ 1877 ייסד את ‘מזכרת בתיה’ על שם אימו בטי. שלושת הישובים עוברים
להנהלתו של הברון.
הברון ביקר חמש פעמים בארץ. בשנת 1887 ביקר בראשון לציון ופסק שרופא המושבה חייב להתגורר בה. מאז ראשון
לציון שימשה כמרכז הרפואה של כל מושבות הדרום. ב־ 1887 נוסדה ‘נווה צדק’ השכונה היהודית הראשונה מחוץ לחומות יפו.
מ־ 1887 נוספו עוד שלושה ישובים שהברון לקח על עצמו לספק להם שירותים ציבוריים: פתח תקווה, יסוד המעלה ובאר טוביה.
בתקופה האחרונה של חייו מימן אדמונד ג’יימס רוטשילד חפירות
ארכיאולוגיות רבות בארץ. הוא רכש את הקרקע המשתרעת במדרון המזרחי של עיר
דוד. בזכות רכישה זו נותרה הקרקע ריקה ממבנים כך שאחר כך אפשר היה לחפור
במקום ללא הפרעה.
אדמונד דה רוטשילד סייע לחיים ויצמן בזמן השגת הצהרת בלפור.
במהלך חייו השקיע יותר מ־ 5 מיליון לירות שטרלינג בפיתוח הישובים הראשונים ובמשך 18 שנים רכש קרקעות בארץ ישראל שעליהן נבנו כ־ 30 ישובים, הוקמו מפעלים, יקבים ובתי חרושת. בשנת 1957 הועבר כל הרכוש למדינת ישראל.



 
פרק 67: מלחמת העולם הראשונה־ היהודים במלחמה וארץ ישראל 1914־ 1918
מלחמת העולם הראשונה התחוללה בין השנים 1914– 1918, והייתה המלחמה הגדולה ביותר עד
זמנה בעולם. השתתפו בה מדינות על־פני יותר מחצי מכדור הארץ, והיא נקראה אז
המלחמה הגדולה, אף שהשם “מלחמת העולם הראשונה” נטבע כבר בשנת
1920 על ידי סגן אלוף צ’ארלס רפינגטון בספרו The first world war, 1914–1918”"".



נהרגו בה למעלה מ־ 16.5 מיליון בני אדם, מתוכם כ־40% אזרחים.
עיקרה של המלחמה התקיים באירופה, אשר חולקה לחמש חזיתות עיקריות, שמהן שתיים, המערבית והמזרחית, היו החשובות ביותר:

החזית המערבית: בלגיה ומזרח צרפת (כולל מושבות צרפת)  והאימפריה הבריטית.
החזית המזרחית: מזרח אירופה, גבול האימפריה  הרוסית.
המערכה בבלקן.
זירת המזרח התיכון: נפרשה על־פני שטחי האימפריה  העות’מאנית.
החזית האיטלקית: אזור צפון איטליה.

כמו כן, התקיימה לחימה בזירה הימית ובמספר זירות משניות, כגון דרום־מזרח אסיה, הים הצפוני, אפריקה ועוד.



מלחמת העולם הראשונה הוצתה על ידי שרשרת אירועים שהתרחשו
בעקבות רצח פרנץ פרדיננד, הארכידוכס של אוסטרו־הונגריה והיורש לכס
האוסטרו־הונגרי. הרצח אירע ב־28 ביוני 1914
בסרייבו בירת בוסניה, בידי גברילו פרינציפ, סטודנט סרבי
מבוסניה. אולם, לשרשרת אירועים זו התווספו גורמים עמוקים יותר, שכללו
פוליטיקה לאומית, תרבויות, כלכלה, ורשת עניפה ומורכבת של בריתות ושיוויי
משקל שהתפתחו בין הכוחות האירופאיים השונים במהלך המאה ה־19, לאחר הקרב האחרון בו הובס נפוליאון בונפרטה, קרב ווטרלו
שבבלגיה ב־18 ביוני 1815, וקונגרס וינה שבא אחריו.
הצדדים הלוחמים התארגנו בשני גושים.
הגוש האחד כונה “מעצמות המרכז” וכלל את המדינות והאימפריות:

הקיסרות הגרמנית.
הקיסרות האוסטרו־הונגרית.
האימפריה העות’מאנית.
בולגריה.




הגוש השני נקרא “מדינות ההסכמה”, וכלל בשלבים שונים 24 מדינות. המעצמות העיקריות מביניהן היו:

האימפריה הבריטית, יחד עם מושבותיה והדומיניונים שלה  (ובכלל זה אוסטרליה, ניו זילנד, קנדה ודרום אפריקה).
צרפת ומושבותיה.
האימפריה הרוסית (פרשה מהמלחמה לאחר המהפכה  הקומוניסטית ב־ 1917).
איטליה (הצטרפה ב־ 1915).
ארצות הברית (הצטרפה ב־ 1917).

מדינות אירופאיות קטנות יותר שהשתתפו במלחמה לצד מדינות
ההסכמה, וחלקן נכבשו במהלכה, היו בלגיה, והמדינות הבלקניות סרביה,
מונטנגרו, רומניה (מ־1916 עד 1918), ויוון (מ־1917). השתתפותה של פורטוגל (מ־9 במרץ 1916) התבטאה
תחילה בעיקר בזירה הימית ובמושבות, ובהמשך גם בחיל משלוח לחזית המערבית.
מלבדן נכללו במדינות ההסכמה עוד מדינות מרחבי העולם ששלחו כוחות משלוח
וסיוע, או הסתפקו בהכרזת מלחמה על מעצמות המרכז ללא נקיטת צעדים צבאיים.
כמעט כולן הצטרפו בשלבים הסופיים של המלחמה.



מלחמת העולם הראשונה לא הוכרעה בעקבות כיבושן הטריטוריאלי
של מעצמות המרכז, אלא כאשר תש כוחן ואפסו תקוותיהן לנצח. מלבד בחזית
הטורקית, ובמידה פחותה בבלקן, לא היו למעצמות ההסכמה פריצות דרך גדולות.
הצבא הגרמני עדיין נמצא על אדמת צרפת כשנכנעה גרמניה, אך הגרמנים איבדו את
תקוותם לנצח, לנוכח זרימת הכוחות האמריקניים הרעננים למערכה.
המלחמה הייתה ידועה באבידות הרבות שנמנו בה, במספרים חסרי
תקדים עד העת ההיא. מעולם עד אז לא גבתה מלחמה אחת מחיר כה כבד בחיי אדם.
במלחמה נהרגו למעלה מ־16 מיליון בני־אדם וכ־20 מיליון הפכו לנכים לשארית חייהם.
תוצאות מלחמת העולם הראשונה שינו בצורה דרמטית את הסדר
המדיני בעולם. אימפריות עתיקות, כעות’מאנית והאוסטרו־הונגרית, נעלמו מהמפה
ובמקומן קמו מדינות חדשות, תחת דגל הלאומיות לפיו לכל עם יש זכות להגדרה
עצמית אוטונומית. תבוסת העות’מאנים במלחמה, לצד איבוד שטחי אימפריה גדולים
למדינות ההסכמה, הובילו ליצירה של מדינה חדשה לאחר מלחמת עצמאותה – טורקיה,
יחד עם הקמת מדינות חבל הבלקן והמזרח התיכון המודרניות. אימפריות אחרות,
דוגמת האימפריה הבריטית, ירדו מכוחן ותוך כמה עשרות שנים הידרדרו למעמד של
מעצמות מדרגה שנייה, תוך ספיגת אבידות כבדות מבחינת חיי אדם ומבחינה
כלכלית. בעקבות המלחמה החל מרכז הכובד של הכלכלה העולמית לעבור בהדרגה
מאירופה לארצות הברית של אמריקה, שאף על פי שנגררה אל המלחמה בחוסר רצון
בולט של רוב אזרחיה ומנהיגיה, יצאה ממנה בסופה כמנצחת הגדולה, כמעצמת־על
כלכלית וצבאית וכמנהיגה מוסרית של העולם המערבי.



במהלך מלחמת העולם הראשונה חלה התפתחות טכנולוגית משמעותית
בכלי נשק רבים. המלחמה הביאה לפיתוח חילות־אוויר, טנקים, צוללות, ארטילריה
וחילות שדה, כמו גם טקטיקות לחימה חדשניות (כארטילריה זוחלת ואש צולבת).
למרות זאת, מרבית הפעילות נעשתה בחפירות, שם מתו אלפים למען כל מטר אדמה
שנכבש (לכן מלחמה זו מכונה לעיתים גם “מלחמת החפירות” או “מלחמת
השוחות”).
במלחמה זו נעשה גם שימוש בנשק כימי ובהפצצות אוויריות, שנאסרו בועידות האג ב־1907.
כלי נשק ופיתוחים שהופעלו לראשונה במהלך מלחמת העולם הראשונה מנו:

גז רעיל־ נוסה לראשונה בידי הגרמנים על חיילים רוסים,  ללא הצלחה מרובה, בקרב בולימוב ב־1 בינואר 1915; לעיתים קרובות נאמר כי  גז זה נוסה לראשונה על חיילים קנדיים באיפר ב־22 באפריל 1915. האפקט של הלחימה בגז
רעיל הוכח כארוך טווח, הן על גופם של קורבנותיו (רבים מהם, ששרדו את
המלחמה, המשיכו לסבול בהמשך חייהם) והן בזיכרונו של דור המנהיגים הבא
(שהוביל את מלחמת העולם השנייה), שראה את תוצאות הלוחמה הכימית במלחמה
הגדולה, וסירב להשתמש בלוחמה מסוג זה שוב, מפחד שהאויב יחזיק בנשק כימי
חזק יותר.
לַהַבְיוֹר (Flamethrower)־  הוצג לראשונה על ידי גרמניה בהוג ב־30 ביולי 1915.
טנקים משוריינים נוסו לראשונה על ידי הבריטים בקרב על  הסום ב־15 בספטמבר 1916.
טרקטורים לגרירת תותחים כבדים. זו פעם ראשונה בה נעשה
שימוש מבצעי בגרירת תותחים על ידי אמצעים ממונעים ולא על ידי סוסים או
בהמות.
תעופה בשירות הצבא השיגה התקדמות מרשימה, מפיתוחן של  מכונות ירייה אוויריות על ידי חיל האוויר הגרמני בסתיו 1915
ועד לשימוש במפציצים כנגד לונדון (יולי  1917).
במלחמה זו הצוללת הופיעה לראשונה כנשק מבצעי, שיכול
להכריע את גורל המערכה. מבחינת בריטניה היווה השימוש הגרמני בצוללות
(נקראו אף U־boot מהמילה הגרמנית “Unterseeboote”)
התפתחות דרמטית ביותר. הצוללות שהופעלו תחילה נגד ספינות מלחמה,
הופעלו, החל מפברואר 1915, כנגד אוניות סוחר של  “מדינות ההסכמה”.
הגרמנים טיפחו את פיתוח הרעיון של תותח על, וכך יצרו
את תותח העל מסוג הוביצר “ברטה השמנה” שנבנה במיוחד על מנת להבקיע את
הביצורים שהקימה בלגיה על גבולה עם גרמניה (ביקוע הביצורים היה שלב
חיוני לכיבוש צרפת).




בעקבות מלחמת העולם הראשונה הוקם “חבר הלאומים” –
ארגון בינלאומי שמטרתו הייתה שמירת הסדר והשלום בעולם, ששימש כגרעין
הרעיוני להקמת ארגון האומות המאוחדות עשורים לאחר מכן. חולשתו היחסית, יחד
עם הסכמי ורסאי, שהשפילו את הגרמנים ותבעו מהם תשלומי פיצויים כבדים
אשר הביאו להתמוטטות כלכלתם, תוך הטלת מגבלות קשות על צבא גרמניה, טמנו את
זרעי הפורענות שהתפרצה כעבור 21 שנים, במלחמת העולם השנייה.



היהודים בצבאות הלוחמים



היהודים היוו חלק מאוכלוסיות כל המדינות והאימפריות
שהשתתפו במלחמה, וגם התגוררו בשטחים בהם התחוללה הלחימה. לכן, מלחמת העולם
הראשונה השפיעה בצורה ישירה על אוכלוסיות שלמות של אזרחים יהודים שחיו
באזורי הקרבות, ועל חיילים יהודים שגויסו לצבאות השונים.



בצבאות המדינות הלוחמות השונות, השתתפו כמיליון וחצי יהודים, ואומדן ההרוגים מבין החיילים היהודיים נע בין 140,000 לבין למעלה מ–170,000. פעמים רבות ניצבו יהודים משני צדי המתרס וירו אלה באלה. בצבא הרוסי שירתו כ־ 500,000
יהודים, בצבא האוסטרו־הונגרי שירתו כ־ 320,000 יהודים, בצבא ארצות הברית שירתו כ־ 250,000 יהודים, בצבא גרמניה כ־ 100,000 יהודים, בצבא צרפת כ־ 55,000 יהודים ובצבאות האימפריה הבריטית כ־ 50,000 יהודים. כמו כן שירתו יהודים בצבאות נוספים שהשתתפו במערכה.
רבים מהיהודים באירופה נחשדו ואף נאסרו בחשד לריגול או
שיתוף פעולה עם האויב. המצב היה קשה בייחוד בארצות מזרח אירופה, שם היה
צריך להביע נאמנות למשטר שהתחלף לעיתים קרובות. בייחוד לאחר המהפכה
הקומוניסטית, היה צריך להביע הזדהות עם משטר אנטי דתי באופן כללי. משטר זה
רדף רבנים ואנשי הנהגה יהודית, ועיירות שלמות גלו ממקומן.
למלחמת העולם הראשונה הייתה השפעה ניכרת על שאלת ארץ ישראל
באותם ימים, ואחת מתוצאותיה הייתה הצהרת בלפור, והחלת המנדט הבריטי
על ארץ ישראל.
גורמים אנטישמיים שונים טענו בתחילת המלחמה שהיהודים הם
האשמים במלחמה, והנרי פורד אף יצא באונייה לאירופה על מנת להצהיר שהמלחמה
היא עניין כספי של היהודים, ושיש להפסיק אותה מיד. באוקטובר 1916
הורה שר המלחמה הגרמני, וילד פון הוהנבורן, לערוך בצבא הגרמני “מפקד יהודים”. במפקד התברר כי 80% מהחיילים היהודים שרתו בקווי החזית. 12,000 יהודים בצבא הגרמני נהרגו בקרבות.
בעקבות המלחמה ברוב אירופה מצב היהודים התדרדר: בגרמניה
החלו האשמות מצד חוגי הימין הקיצוני שהם בגדו בארצם, וברוסיה וגרורותיה,
שהם אנטי בולשביקים. מניחים כי כ־100,000 יהודים
נהרגו בפרעות שלאחר המלחמה במסגרת המסע ה“אנטי בולשביקי” באוקראינה, רוסיה
ופולניה. מיד לאחר המלחמה, וברגע שהתאפשר הדבר, נמשכה ההגירה המונית של
יהודים מכל רחבי אירופה לארצות הברית ובראש ובראשונה לעיר ניו יורק.
ארץ ישראל במלחמת העולם הראשונה



בתקופת מלחמת העולם הראשונה נשלטה ארץ ישראל על ידי
האימפריה העות’מאנית, שהטילה גזירות קשות ורבות על היישוב היהודי בארץ.
תקופה זו הסתיימה עם החלתו בהדרגה של המנדט הבריטי על שטחי ארץ ישראל
מקיץ 1917 עד סוף 1918,
לאחר שבריטניה השלימה את המערכה על סיני וארץ ישראל במלחמת העולם הראשונה,
והושלם כיבוש כל שטחה של ארץ ישראל מידי העות’מאנים.



עוד טרם פרוץ מלחמת העולם הראשונה יהודים שלא היו אזרחים
עות’מאניים סבלו מיחס בלתי אוהד של השלטון הטורקי בארץ ישראל. עם פרוץ
המלחמה, בעקבות כניסתה של טורקיה למלחמה, נותקה ארץ ישראל ממדינות ההסכמה
וממקורות אספקה של הון וסחורות שפסקו ברובם מלהגיע מחוץ לארץ. הירידה
התלולה בייבוא והגיוסים הרחבים לצבא גרמו להאטה בכלכלה, ונוצר מחסור חמור
במזון ותרופות.



השלטון העות’ומני הטיל על התושבים בארץ ישראל מסים כבדים,
כמו מס מלחמה, וביצע החרמות של בהמות עבודה, כלים ומזון. בעקבות ניתוק הקשר
עם מדינות אחרות, נפגעו הסוחרים ונעצרה קבלת התרומות ממדינות שהיו במצב
מלחמה עם האימפריה העות’מאנית. אסונות טבע, כמו ארבה (בו נלחמו ללא הצלחה
רבה) הוסיפה לפגיעה ביישוב היהודי. רבים מתו ברעב, אנשי היישוב שהיו תלויים
בתרומות מחוץ לארץ, במיוחד אנשי היישוב הישן, רעבו ללחם וסבלו מעוני.
המחסור הרב והימצאותם של חיילים רבים בארץ, היו כנראה הגורמים לתופעת זנות
רחבה בעיקר בירושלים.
הניתוק מחוץ לארץ והפסקת ייבוא הסחורות הביאו למשבר פיננסי
ולסגירת כל הבנקים. כדי למלא את המחסור באמצעי תשלום הנפיקו גופים שונים
שטרות כסף משל עצמם. בעקבות המשבר, עלו מחירי הסחורות באופן חד, החיים
הציבוריים נהרסו, ומחלות התפשטו לממדי מגפות, כמו מגפת הטיפוס שהפילה חללים
רבים.
היחס של הממשל ליהודים הקשיח ככל שמצבם במלחמה הידרדר, ועובדה זו הקשתה עוד יותר על תפקוד היישוב. מצב זה נמשך קרוב ל־4
שנים. ראשית הכריזו השלטונות על ביטול משטר הקפיטולציות
(חסינות לאזרחים זרים) וכך אלו שהגיעו ממדינות ההסכמה (כולל יוצאי רוסיה
שהיו רוב העולים) נחשבו כנתיני האויב.
השלטונות פגעו בזכויות היהודים: נאסר עליהם לשאת נשק,
נאסרה החזקת בולי הקרן הקיימת, וכתיבת מכתבים ביידיש ובעברית. הונהגה חובת
לימוד טורקית בבתי ספר, וחל איסור על הנפת הדגל הציוני. הייתה דרישה מחסרי
הנתינות העות’מאנית להתעתמנות,
וכתוצאה מכך, גויסו לצבא הטורקי אלה בגיל הגיוס. אלה מבין בעלי הנתינויות הזרות שסרבו להתעתמן נדרשו לעזוב את הארץ.
הטורקים גרשו את רוב האליטה היישובית מהארץ. בדצמבר
1914 התחולל גירוש יפו, בו אספו הטורקים אנשים שהסתובבו ברחובות תל אביב ויפו והעבירו אותם בכפייה באניה למצרים. ב־1917
הטורקים ביצעו את גירוש תל אביב של יהודים תושבי תל אביב
ויפו, והחלו בתוכניות לגירוש היהודים תושבי ירושלים, והמושבות, בין השאר,
בגלל התקדמות החזית הבריטית מדרום לארץ, משום שהטורקים חששו שהיהודים
יסייעו לבריטים להשתלט על הארץ. אזרחים זרים גורשו מתחומי ארץ ישראל, רובם
למצרים, חלקם לדמשק וכ־800 בעלי נתינות צרפתית, חלק
גדול מהם ממוצא אלג’יראי, בהנהגת הרב טולידאנו גורשו בהתחלה לביירות ומשם
לקורסיקה.
הטורקים פעלו גם לגירוש אישים: דוד בן־גוריון ויצחק בן־צבי
גורשו מחוץ לגבולות האימפריה למרות הצהרת הנהגת הציונות על תמיכה באימפריה.
מניה וישראל שוחט, מראשי השומר גורשו לפנים טורקיה.
היחס של השלטונות עורר חילוקי דעות רבים בקרב הנהגת
היישוב. דוד בן־גוריון, מנהיג במפלגת הפועלים “פועלי ציון”, אמר שאולי
הגיוס יגרום לאהדה מצד הטורקים. חיילים יהודים גויסו ל“עמליות” ־ גדודי
עבודה שבהם עסקו בעבודות שירות קשות, שהורגשו כמשפילות.
בסוף המלחמה היה היישוב היהודי בשפל המדרגה. לפי האומדנים המקובלים, מספרו ירד מ־84,000 ל־56,000, והוא סבל מקשיים כלכליים ניכרים.



יהדות ארצות הברית ואף הממשל האמריקני החלו בגיוס כסף
ומזון ושליחתם באוניות לארץ ישראל. שתי בעיות עמדו בפניהם. הראשונה הייתה
הצורך בהסכמת נשיא ארצות הברית לשליחת הסיוע משום שזו הפעם הראשונה שממשל
אמריקאי מפעיל מדיניות פרו־ציונית מחויבת. השנייה הייתה לקבל את הסכמת
הטורקים שהמזון והכסף יועברו ליהודים ולא יוחרמו על ידיהם. הטורקים הסכימו
בסוף להעברת הסיוע תמורת כ–45% מהסיוע.
ארצות הברית וגרמניה (שותפתה של טורקיה במלחמה)־ מתוך
אינטרס גרמני לשפר את תדמיתה שנפגעה בעיני העולם ויהודי ארצה־ לחצו על
טורקיה שלא לגרש את היהודים.
היישוב עצמו התארגן והחל לעזור לתושביו: “הוועד להקלת
המשבר” בראשות מאיר דיזנגוף פעל בתחום הכלכלי והיו לו נציגים בכל היישוב.
“המשביר” ־ חילק מצרכים לנזקקים.



שלוש אפשרויות מדיניות עמדו בפני המתיישבים:

התעת’מנות – קבלת האזרחות הטורקית על כל החובות שבכך  (בעיקר גיוס ומס).
שיתוף פעולה עם הבריטים – רשמי (גדוד נהגי הפרדות,  הגדודים העבריים), ומחתרתי (ניל""י).
בריחה – בעיקר למצרים, נתיב הבריחה הקרוב ביותר, כדי  שיוכלו לחזור בקלות לאחר המשבר.




במהלך מלחמת העולם הראשונה התקיימה מחלוקת בהנהגה הציונית
האם לתמוך באחד הצדדים (מדינות ההסכמה מול מעצמות המרכז) או לשמור על
נייטראליות, ואיזו מדיניות תקל על הישרדותו של היישוב היהודי בארץ ישראל,
בזמן המלחמה, ותיטיב עם שאיפותיו לבית לאומי, לאחריה. מחלוקת זו יצרה קרע
בין אלה שתמכו במדינות ההסכמה ובין אלה שתמכו במעצמות המרכז.
עמדת ההסתדרות הציונית הייתה ברורה: הרוב הגדול של
המנהיגים הציונים צדד בהזדהות עם גרמניה. הם חשבו שגרמניה תשחרר את יהודי
רוסיה מעול הצאר, וטורקיה אשר הצטרפה אל גרמניה, תשנה את דעתה על היהודים.
לעומת זאת, תמיכה במדינות ההסכמה תספק עילה לחיסול היישוב היהודי. מצד שני,
הזדהות עם גרמניה תסכן את מיליוני יהודי רוסיה ופולין, ומדינות ההסכמה לא
ייענו לתביעותיהם הלאומיות של היהודים. בשל שיקולים אלו הוחלט לבסוף על
ניטראליות.
חיים ויצמן וזאב ז’בוטינסקי צידדו באקטיביזם פוליטי ולא
בנייטראליות. הם העריכו כי האימפריה העות’מאנית מתפוררת ובריטניה תכבוש את
ארץ ישראל, ולכן השקיעו את מאמציהם בניסיונות למצוא דרכים לשיתוף פעולה עם
בריטניה (הרצל כבר השיג בתוכנית אל עריש מחויבות מסוימת מצד האנגלים). זאב
ז’בוטינסקי הציע להקים מסגרות לחימה ליהודים במסגרת הצבא הבריטי. בתמורה
יכירו הבריטים בזכות המוסרית של היהודים לתבוע מבריטניה תביעות מדיניות.
לעומתו חיים ויצמן ביקש הכרזה מדינית על זכויות היהודים בטענה כי לבריטים
יש אינטרס אסטרטגי לסייע ליהודים והוא, דריסת רגל באזור. ויצמן ניסה לעורר
רגש הומני אצל האנגלים ליהודים הסובלים.
הוא ניסה לשכנע שטוב לבריטניה לעזור ליהודים. לעומתו
ז’בוטינסקי השתמש בעובדות בשטח. שיטתו של ויצמן עבדה באופן מלא במתן הצהרת
בלפור, ואילו של ז’בוטינסקי רק באופן חלקי בהקמת הגדודים העבריים. צרפת
לעומת זאת תמכה בנוצרים בלבנון ולא ביהודים.



בסוף 1917 ניתנה הצהרת בלפור:
הצהרת בלפור היא הכינוי המקובל למסמך שנחתם בידי שר החוץ הבריטי, הלורד ארתור ג’יימס בלפור, ב־2 בנובמבר 1917 (י“ז בחשוון תרע”ח) ועיקרו
הכרזה ולפיה בריטניה תתמוך בהקמת בית לאומי לעם היהודי בארץ ישראל. מתן
ההצהרה היה הישג מדיני חסר תקדים של התנועה הציונית: מעצמה עולמית כמו
בריטניה הסכימה למעשה לפרוש את חסותה על התנועה הציונית ולסייע לה במימוש
מטרתה העיקרית.



ההצהרה נמסרה לידיו של הלורד ליונל וולטר רוטשילד, שהתבקש
להעבירה לידי ההסתדרות הציונית. היא ניתנה בעקבות הצעה שהגיש לממשלת
בריטניה ד""ר חיים ויצמן בשיתוף עם ההנהגה הציונית בבריטניה. הצעתו של ויצמן
כללה את הדרישה להכיר בזכות העם היהודי על ארץ ישראל ובזכותם של יהודים
לעלות אליה, וכן להעניק מעמד מוכר למוסדות התנועה הציונית בארץ ישראל. את
נוסח ההצהרה אישר הקבינט הבריטי ב־31 באוקטובר 1917.
הצהרת בלפור הייתה מסויגת ומצומצמת בהשוואה להצעה שהגיש
ויצמן, ובכל זאת כללה הכרה בהקמת “בית לאומי” ליהודים בארץ ישראל. במשתמע
גם הכירה ההצהרה בתנועה הציונית כמייצגת שאיפות אלה. הצהרת בלפור הייתה
ההישג המדיני המשמעותי הראשון של התנועה הציונית.
מסמך המנדט של חבר הלאומים משנת 1922, שאשרר את החלטות ועידת סן רמו, כלל הצהרה זו ככתבה וכלשונה,
וכך היא קיבלה תוקף חוקי של מסמך בינלאומי מחייב. גם מגילת העצמאות כללה
התייחסות להצהרה.
ההצהרה ניתנה בצורת מסמך מודפס, שנחתם בחתימת ידו של לורד
ארתור ג’יימס בלפור ונמסר ללורד ליונל וולטר רוטשילד על מנת שיועבר
להסתדרות הציונית. העותק המקורי של ההצהרה שמור בספרייה הבריטית.
להלן נוסח ההצהרה:
""משרד החוץ, 2 בנובמבר 1917
לורד רוטשילד היקר,
לעונג רב לי להעביר לידיך להלן, בשמה של ממשלת הוד מלכותו,
את הצהרת ההזדהות עם השאיפות היהודיות הציוניות כפי שהוגשה לקבינט ואושרה
על ידו:
“ממשלת הוד מלכותו רואה בעין יפה הקמת בית לאומי לעם
היהודי בארץ ישראל, ותשתדל במיטב מאמציה להקל על השגת מטרה זו, בתנאי ברור
שלא ייעשה שום דבר העלול לפגוע בזכויות האזרחיות והדתיות של עדות לא
יהודיות בארץ ישראל או בזכויות ובמעמד המדיני של יהודים בכל ארץ
אחרת”.
אודה לך אם תביא את ההצהרה לידיעת ההסתדרות הציונית.
בכבוד רב,
ארתור ג’יימס בלפור""



לקראת סוף המלחמה הצטרף הג’וינט, ארגון הסיוע
האמריקאי, לפעולות הסיוע ליהודי ארץ ישראל. המנהל בפועל של בנק
אנגלו־פלשתינה אליעזר הופיין קבל את המינוי לניהול פעולות הג’וינט בארץ,
במקביל לפעילות הבנקאית. הוא היה הבכיר מבין ראשי היישוב שלא גורש מהארץ או
הפך לנתין עות’מאני.
ארגון הג’וינט החל לפעול בארץ ישראל בעקבות ד“וחות פסימיים
של קונסול ארצות הברית בירושלים, ד”ר אוטיס גלייזברוק ושגריר ארצות הברית
בקונסטנטינופול, הנרי מורגנטאו. מספר לא קטן של ארגונים יהודיים בארצות
הברית אספו כסף ומזון, ושלחו אותם ליישוב בארץ ישראל באמצעות
הג’וינט.
הפעילות נמשכה עד שארצות הברית זנחה את העמדה הנייטרלית
והכריזה גם היא מלחמה על העות’מאנים. קונסול ארצות הברית בירושלים נאלץ
לעזוב את העיר, ומרכז פעילות הסעד של הג’וינט הועבר להולנד הנייטרלית. בראש
הפעילות בהולנד עמד סולומון פרדריק ואן נירופּ (van Nierop), יהודי שכיהן כמנכ""ל הבנק האמסטרדמי (Amsterdamische
Bank). ב־8 ביוני 1917
פנה ואן נירופ אל הופיין וביקשו לעמוד בראש מפעל החלוקה של המזון והכספים ליהודי ארץ ישראל.
הופיין הסכים, ורתם את מערך הסניפים של אפ""ק (ביפו,
בירושלים, בביירות, בחיפה, בחברון, בצפת ובטבריה) לאחת הפעולות הסוציאליות
החשובות בתולדותיו. העובדה שמוצאו של הופיין היה מאותה ארץ ממנה אורגנו
משלוחי המצרכים לארץ ישראל ־ הולנד ־ הקלה על המלאכה. כל פעילותו הבנקאית
והחברתית של הופיין נעשתה בהתנדבות, ממשרד שהועמד לרשותו על ידי הקונסול
הספרדי בירושלים הרוזן אנטוניו דה בלובר (Antonio de Ballobar) המיקום נבחר משום שספרד, כמו הולנד, שמרה אף היא על נייטרליות.
הטורקים יירטו לעיתים את המברקים שעברו בין אמסטרדם וירושלים, ולפחות פעם
אחת עצרו את הופיין בחשד לריגול.
עם סיום המלחמה חיבר הופיין עבור ראשי הג’וינט בארצות הברית דו“ח מפורט על פעילותו בתקופה שבין 1.8.1917 עד 31.5.1918. הדו”ח כלל את תיאור המצב באותן שנים, וכן נספחים מפורטים אודות העזרה.
הארץ חולקה לצורך המפעל לשמונה יחידות משנה שאליהן הוזרמו
מזון וכספים. חלקה של ירושלים בקבלת העזרה היה הגדול ביותר בשל אופיה
הסוציו־אקונומי של אוכלוסייתה, והסתכם ב־50%. הדו“ח
פירט את כמויות האורז והחיטה שנמסרו בין השאר לבתי ספר, לישיבות, לבתי
יתומים לכוללים ולמלמדים (באנגלית: Melamdim).
בפירוט יבש תיאר הופיין את העזרה הרפואית שהגישו רופאים שונים, עזרה
שאיפשרה לתלמידים לשרוד את הרעב הקשה ששרר בארץ ישראל באותה עת. תמיכות
בסדר גודל גבוה ביותר הועברו גם לגולי הארץ ששכנו בחומס שבסוריה,
בסך 741 ליש”ט.



המערכה על סיני וארץ ישראל 1915־ 1918



המערכה על חצי האי סיני ועל ארץ ישראל במלחמת העולם
הראשונה, הייתה חלק מהחזית המזרח־תיכונית של המלחמה, והחלה בעקבות הצטרפותה
של האימפריה העות’מאנית למלחמה לצידן של מעצמות המרכז באוקטובר
1914.



המערכה החלה, למעשה, כקרב על השליטה בתעלת סואץ. במאה ה־19 ובמחצית הראשונה של המאה ה־20 הייתה הודו – “היהלום שבכתר” – של האימפריה הבריטית. האימפריה
העות’מאנית רצתה לפגוע בממלכה המאוחדת על ידי חסימת הדרך להודו שעברה בתעלת
סואץ.



בראשית 1915 יזמו העות’מאנים
ושותפיהם הגרמנים את מסע המלחמה הראשון בניסיון כושל להשתלט על מרחב תעלת
סואץ.
הם עם שותפיהם הגרמנים ביצרו את הארץ באופן משמעותי, ובנו
מסילות ברזל ואף פיתחו את העיר באר שבע לצורך תעמולה מול הציבור הגרמני
הצמא לתמונות ניצחון מן החזית, ובה בעת גם כרתו חלק ניכר מיערות הארץ לצורך
יצור אדני רכבת והסקת קטרי הפחמים.
בתקופה שבין ינואר 1915 לאפריל 1916 חלה הפוגה במערכה שבמהלכה
הבריטים הקימו מאחזים בצידה המזרחי של תעלת סואץ, והעמיקו את חדירתם לתוך
סיני בניסיון למנוע התקפות נוספות על התעלה.
באפריל 1916 נערך מסע מלחמה כושל
שני של האימפריה העות’מאנית לעבר תעלת סואץ, שהגיע לקיצו בקרב רומני. לאחר
מכן החלה התקדמות בריטית לכיוון ארץ ישראל.
עד 1917 מנע חיל המשלוח המצרי מן
הטורקים את השגת מטרותיהם בגזרת התעלה – השיט בתעלת סואץ נמשך כסדרו.
משנוכחו הבריטים באוזלת ידם של הטורקים הרחיבו את שאיפותיהם עד כדי כיבוש
כל מקורות הנפט הערביים בחצי האי ערב, תוך שזכו לתמיכתם של מנהיגי השבטים
הערביים באזור בתוכנית חלוקת אדמות מוסכמת בין צרפת ובריטניה, הסכם
סייקס־פיקו. בתמורה, הבטיחו הבריטים למנהיגי השבטים הערביים המקומיים לשקול
באופן חיובי את שאיפותיהם הלאומיות, במכתבי חוסיין־מקמהון.
החל מינואר 1917 עברו הבריטים
ממגננה להתקפה, חצו את התעלה, והחל המהלך לדחיקת הטורקים מחצי האי סיני
וארץ ישראל, ובהצלחה יתרה ממועד מינויו של הגנרל אלנבי למפקד חיל המשלוח
המצרי, ב־28 ביוני 1917.
במרץ 1917 הגיע הצבא הבריטי לפאתי ארץ ישראל, אך נבלם בקרב עזה הראשון והשני (אפריל 1917). באוקטובר 1917 הובקעו קווי ההגנה
העות’מאניים בקרב באר שבע. בקרב בלטו הפרשים הקלים האוסטרליים. קרב באר שבע
נחשב לקרב הרכוב הגדול האחרון בהיסטוריה. ב־7 בנובמבר 1917, שבוע אחרי נפילתה של באר שבע, כבשו הבריטים גם את עזה, בקרב עזה השלישי.
בסדרת קרבות תנועה הידועים בשם ‘מרדף פלשת’ התקדמו הבריטים צפונה ומזרחה.



ירושלים נכנעה לצבא הבריטי ב־10 בדצמבר 1917. יום לאחר מכן נכנס מפקד
הכוחות הבריטיים, הגנרל אדמונד אלנבי, אל העיר העתיקה. אלנבי ירד מסוסו
לפני שנכנס לירושלים, והוא וקציניו נכנסו לעיר ברגל דרך שער יפו ־ מתוך
כבוד לעיר הקדושה לשלוש הדתות.
מסוף דצמבר כשהתייצבו הכוחות הלוחמים משני עבריו של קו
חזית לרוחבה של ארץ ישראל־ 'קו שתי העוג’ות' (קו שנמתח לרוחבה של ארץ
ישראל בין העוג’א המערבית היא נחל הירקון לבין העוג’א המזרחית היא הכפר
הערבי עוג’ה א־תחתא בסמוך לנחל ייט""ב מצפון לעיר יריחו), ועד ספטמבר
1918 חלה הפוגה במערכה.



המתקפה הגדולה הבאה הייתה בספטמבר 1918: הובקעו קוי ההגנה העות’מאניים במערכת מגידו, ובקרב הפריצה
נכבשה צפון ארץ ישראל, לבנון ומערב סוריה של היום.
חזית ארץ ישראל, ובעיקר קרב עזה, היא החזית היחידה מחוץ לחזית באירופה המערבית במלחמת העולם הראשונה בה נעשה שימוש בטנקים.
חיל המשלוח המצרי של הבריטים לווה במערך תומך לחימה של
כוחות הנדסה מיומנים על לוגיסטיקה של אספקת מים, מזון וציוד לחימה,
באמצעות, הנחת קווי מים לאורך צירי ההתקדמות של הכוחות במדבר סיני, פריסת
רשת מסילות ברזל, הקמת שדות תעופה, תשתיות כבישים ומחנות צבאיים.
רוב מחנות הצבא הגדולים הפכו לימים לערי מדינת ישראל, או
למחנות הצבא העיקריים של צה""ל. כמו כן הבריטים גירשו את הטמפלרים הגרמנים
מיישוביהם בארץ. הגדודים העבריים השתתפו בכיבוש הארץ, וכן השתתפו באירועים
סמליים במסגרת זו (כמו החייל הבריטי הראשון שנכנס לירושלים, הנפת הדגל
הציוני במגדל דוד, וכן טקס שחרור חברון בי“ט כסלו תרע”ז).
עם הכיבוש הבריטי הגיעו גלים גדולים של תושבים מצרים
וערבים לארץ לתמיכה במערך הלחימה, ויושבו בשכונות שונות ליד הערים הגדולות.
היהודים חגגו את “שחרור הארץ” מהטורקים, והחלו לצפות למימוש הצהרת
בלפור.
במהלך המלחמה ניתנו הבטחות מדיניות סותרות לעמי האזור: מצד
אחד הבטחה לבית לאומי לעם היהודי בארץ ישראל כפי שנוסחה בהצהרת בלפור, ומצד
שני הבטחה לערבים להקמת ממלכה ערבית שתכלול את החיג’אז וסוריה הגדולה כפי
שנוסחה במכתבי חוסיין־מקמהון. בכך הפכו השאיפות הלאומיות הסותרות של שני
הצדדים לגלויות. בסוף המלחמה חולק המזרח התיכון לאזורי השפעה בריטיים
וצרפתיים על פי הסכם סייקס־פיקו, שנחתם במהלך המלחמה, וועידת סן
רמו.
המערכה במזרח התיכון נחשבה על ידי רבים בתור ‘הצגה משנית’
לזירה המרכזית של המלחמה ־ הזירה האירופית. אולם להתפתחות המערכה במזרח
התיכון הייתה השפעה על הזירה המרכזית: עצם הצטרפות האימפריה העות’מאנית
למלחמה לצד מעצמות המרכז היה הישג גרמני משום שהוא הביא לפתיחת חזיתות
נוספות נגד מדינות ההסכמה, בעיקר נגד בריטניה ורוסיה, והפעיל לחץ על נתיבי
האספקה שלהן ־ על תעלת סואץ, על שדות הנפט במסופוטמיה ועל הדרדנלים. מנגד,
בשלבים מאוחרים יותר של המלחמה, כאשר המלחמה באירופה נקלעה למבוי סתום,
השתמשו מדינות ההסכמה במערכה במזרח התיכון כדרך להחליש את גרמניה על ידי
מיטוט בנות בריתה, וכן כדרך להעלאת המורל.
מנגד הייתה למערכה השפעה מכרעת על ההיסטוריה של המזרח התיכון: המערכה הביאה לסוף שלטונה של האימפריה העות’מאנית בן 400
השנה. כתוצאה מהמלחמה חולקו כיבושי מדינות ההסכמה במזרח
התיכון בין בריטניה וצרפת, בשלב הראשון, ובשלבים מאוחרים יותר נוצרו חלק
ממדינות המזרח התיכון של היום.
היסטוריונים רבים מייחסים את תחילתה של הלאומנות הערבית
המודרנית למלחמת העולם הראשונה (בשל המרד הערבי, ומכתבי פייצל־מקמהון).
הצהרת בלפור והמנדט הבריטי בארץ ישראל החישו את הפעילות הציונית, ולאחר
המלחמה הציונות יכלה לראשונה להכריז על רצונה להקמת בית לאומי בארץ ישראל.
תוצאה נוספת של ההסכמים בעקבות המלחמה הייתה עלייתן של הציונות והלאומיות
הערבית על מסלול התנגשות.



השתתפות יהודי היישוב בצבא הבריטי במלחמת העולם



במהלך מלחמת העולם הראשונה אנשי היישוב שהעריכו כי
האימפריה העות’מאנית מתפוררת, ובריטניה תכבוש את ארץ ישראל, החליטו למצוא
דרכים לשיתוף פעולה עמה. זאב ז’בוטינסקי הציע להקים מסגרות לחימה ליהודים
במסגרת הצבא הבריטי ובתמורה, חשב שיכירו בזכות המוסרית של היהודים לתבוע
תביעות מדיניות מבריטניה להקמת בית לאומי ליהודים. הוקמו הגדודים
העבריים:
גדוד נהגי הפרדות:
גְּדוּד נֶהָגֵי הַפְּרָדוֹת, Zion Mule Corps (זמ""ק, ZMC), הוא הראשון מבין
הגדודים העבריים שהוקמו על ידי הבריטים בתקופת מלחמת העולם הראשונה. סמל
הגדוד היה מגן דוד ובמרכזו גור אריה. נהגו לומר: “גור לארי הבריטי
המלכותי”.
מחלוקת בישוב קדמה להקמת הגדודים: היהודים הגרמנים במלחמת
העולם הראשונה היו פטריוטיים, בעוד שהקמת גדודים היתה יוזמה של הבריטים נגד
הטורקים, בני בריתם של הגרמנים. משום כך היהודים הגרמניים התנגדו בתקיפות
להקמת הגדודים, וחיים ויצמן נכנע להם והתנגד להקמתם, בעיקר משום שמי שהגן
על היישוב בארץ ישראל היה גנרל גרמני שניהל את הצבאות באזור. היה גם פחד
אמיתי שהטורקים יערכו טבח ביהודים, כפי שעשו בארמנים, אם יחליטו שהיהודים
הם גייס חמישי. מחלוקת זו יצרה קרע בין אלה שתמכו במדינות ההסכמה ובין אלה
שתמכו במעצמות המרכז.
פנחס (פיוטר) רוטנברג (5 בפברואר 1879 ־ 3 בינואר 1942) היה מהפכן רוסי ממוצא
יהודי, חבר המפלגה הסוציאל־רבולוציונית (ס""ר), ולאחר מכן, ממנהיגי היישוב
העברי וחלוץ התעשייה המודרנית בארץ ישראל, ומייסד חברת החשמל. עם פרוץ
המלחמה, מפלגת ס""ר תמכה, להבדיל מהבולשביקים, בברית עם בריטניה.
כשפרצה מלחמת העולם, התכנסה ישיבה של צמרת הס""ר, ובסופה
הוחלט שצריך להתגייס ולסייע לבריטים משום שכך תתקרב המהפכה ברוסיה. רוטנברג
הגיע ללונדון, נפגש עם ויצמן וניסה לשכנעו לתמוך בהקמת הגדודים העבריים.
רוטנברג אמר לויצמן שהמלחמה זו הזדמנות לקדם את רעיון הרפובליקה בישראל,
וכדי לשכנע את מדינות ההסכמה, צריך להקים לגיונות יהודיים שיורכבו מגולים
יהודים (הס""ר וגם הקדטים חשבו שמספר היהודים ברוסיה היה גדול מדי, ועדיף
שייצאו מרוסיה לפני המהפכה, משום שזה טוב גם ליהודים). אחד מבולטי הקו
האקטיביסטי היה זאב ז’בוטינסקי אשר מהיכרותו את האימפריה העות’מאנית, צפה
כי ימיה לאורך המלחמה ספורים, ולכך תהא השפעה על השלטון העתידי בארץ ישראל.
הוא טען כי על היהודים לתמוך בגלוי בבריטניה ולסייע לה במאמץ המלחמתי
לכיבוש ארץ ישראל.
במחנות גאבארי ומפרוזה הסמוכים לאלכסנדריה שבמצרים התרכזו
בתקופה ההיא יותר מאלף מיהודי היישוב שגורשו מארץ ישראל על ידי העות’מאנים
או עזבו אותה מרצונם בשל המצב הכלכלי הקשה בארץ בתקופת המלחמה. ביניהם היה
טרומפלדור, ואליו חבר ז’בוטינסקי שהגיע מאיטליה.
רעיון הקמת הגדודים הועלה במצרים על ידי זאב ז’בוטינסקי בדצמבר 1914 ונתמך בידי יוסף טרומפלדור. משאת נפשם של השניים הייתה להקים גדוד לוחם שיסייע לבריטים בכיבוש ארץ ישראל.
ב־ 1915 הגיע ז’בוטינסקי אל מחנה ג’אבארי, סמוך לאלכסנדריה, שם התרכזו בהדרגה 1,200 יהודים. ז’בוטינסקי העלה בפניהם את רעיונותיו להקמת יחידת צבא
יהודית. ב־י“ח באדר תרע”ה נכתב מסמך ובו החלטה לייסד גדוד עברי שיציע את
שירותיו לצבא הבריטי לשם כיבושה של ארץ ישראל. בסופו של המסמך הופיעו מאה
חתימות, שהראשונות בהן הן של זאב גלוסקין (פעיל ציוני, סוחר ויזם תרבות
עברית במזרח אירופה וארץ ישראל), זאב ז’בוטינסקי ויוסף טרומפלדור. לאחר מכן
החלו לפעול במסגרת ועד לקיום מגעים מול גורמים שונים בצבא בריטניה
וממשלתה.
גורמים רבים בהנהגה הציונית הביעו התנגדות נחרצת להקמת
הגדוד מחשש שבכך יעמדו בסכנה חייהם של יהודי ארץ ישראל, החשופים להתנכלויות
הטורקים. דוד בן־גוריון ויצחק בן־צבי, שהיו באוריינטציה עות’מאנית, גם
התנגדו לגדודים (מה ששינה את דעתם מן הקצה אל הקצה הייתה הצהרת בלפור,
שבעקבותיה התגייסו לגדוד).
לאחר מגעים רבים עם גורמים בצבאה ובממשלתה של בריטניה.
נענתה בריטניה באופן חלקי ליוזמה והוקמה יחידה יהודית אשר ייעודה היה עיסוק
בתובלה בחזית חצי האי גליפולי שבטורקיה, ללא קשר לארץ ישראל.
כיבוש ארץ ישראל לא היה חלק מתוכנית המלחמה של בריטניה
באותה תקופה, ולכן הוצע שגדוד המתנדבים היהודים ישמש בגזרת הדרדנלים לא
ככוח לוחם אלא ככוח עזר באספקה. הרעיון לא התקבל בהתלהבות, אולם טרומפלדור
חשב כי עצם הקמת כוח צבאי יהודי, שיסייע במלחמה כנגד העות’מאנים ללא קשר
לגזרת המלחמה ולאופי הכוח, מספיק חשוב במאבק להכרה בריטית עתידית בזכותם של
היהודים לבית לאומי בארץ ישראל.
למרות ההתנגדויות, הגדוד העברי הראשון קם לבסוף. ב־1 באפריל 1915 נשבעו החיילים המתנדבים אמונים לגדוד שקיבל את השם “Zion Mule Corps” (גדוד הפרדות של ציון). מאחר שלא נמצא לו בתחילה שם עברי כונה
הגדוד בקיצור זמ“ק, ולאחר מכן נודע כ”גדוד נהגי הפרדות"".
הגדוד היה למעשה יחידת תובלה שמנתה 650 לוחמים יהודים. מפקדו של הגדוד היה קצין בריטי, לויטננט קולונל
ג’ון פטרסון, שקשר את גורלו בגורל הגדודים היהודיים וסגנו היה
טרומפלדור. לאחר תום הלחימה עזב פטרסון את התפקיד בשל מחלה וטרומפלדור פיקד
על הגדוד בחודשים האחרונים לקיומו. לרופא הגדודי מונה הד""ר משולם
ליבונטין.
ב־27 באפריל, אחרי שבועיים של
אימונים, הצטרף הגדוד למערכת גליפולי והונחת בחוף גליפולי שבטורקיה (חצי אי
קטן בגדה המערבית של מצרי הדרדנלים), כבר בירידה לחוף נחצה הגדוד לשניים.
טרומפלדור עם הפלוגות הראשונה והשנייה נעו אל פנים חצי האי, בעוד שהפלוגות
השלישית והרביעית נשארו בחוף וכעבור מספר ימים הוחזרו לאלכסנדריה.
שתי הפלוגות שנשארו בגליפולי הובילו אספקה לקווים הקדמיים,
היכן שהבריטים ניסו לפרוץ את הקווים העות’מאנים, וזכו על כך להערכת הפיקוד
הבריטי. 12 מחיילי הגדוד נפלו ו־5 נפצעו במערכה שהסתיימה בכישלון ־ נסיגת כוחות מדינות ההסכמה מחצי
האי גליפולי.
למרות אופיו האידיאליסטי לכאורה של הגדוד עולה ממכתבים של
טרומפלדור כי היו בו גם בעיות משמעת, ולעיתים נדרש בו אפילו עונש מלקות.
היה חיכוך בין אלו שמניעי הצטרפותם היו אידאולוגיים פחות לבין
האחרים.
ייחודו של גדוד נהגי הפרדות היה בהיותו היחידה הצבאית הסדירה הראשונה לאחר כ־1,800 שנה שהורכבה כולה מיהודים ושפתה עברית.
ז’בוטינסקי ששאף ופעל להקמת גוף צבאי יהודי אשר יהיה גורם
משפיע במלחמה העולמית לא ראה בגדוד נהגי הפרדות הגשמת חזונו מאחר שהגדוד לא
היה יחידה לוחמת אלא תומכת לחימה ולא הוצב בחזית ארץ ישראל. הוא עזב
לאיטליה והמשיך מאירופה לשכנע את הגורמים המדיניים השונים להקים יחידה
יהודית קרבית. טרומפלדור לעומתו ניסה לנחמו באמרו: “כולם חיילים, בלי חיילי
ההובלה אי אפשר, ובסכנה ישתתפו עם הלוחמים”. בדיעבד הצדיק ז’בוטינסקי את
בחירתו של טרומפלדור שכן השם שקנה לעצמו גדוד נהגי הפרדות היה גורם חשוב
שסייע להקמת הגדודים העבריים הלוחמים בהמשך.
לאחר הנסיגה מגליפולי ולאחר שהבריטים סירבו להעבירו אל חזית אחרת פורק הגדוד ב־26 במאי 1916. 120 מחייליו התגייסו שוב והגיעו ללונדון והיוו בסיס לגדוד ה־38 של קלעי המלך שהוקם ב־1917 והשתתף בכיבוש ארץ ישראל מידי הטורקים וגם בראשו עמד ג’ון פטרסון.
עוד שני גדודים הוקמו בצבא בריטניה בארץ ישראל: הגדוד ה־39 של קלעי המלך והגדוד ה־40 של קלעי המלך. בעקבות זאת, שנה לאחר פירוק גדוד אחד של נהגי
הפרדות, היו שלושה גדודים עבריים של קלעי המלך בארץ ישראל.
הגדודים העבריים:
הגדודים העבריים הם גדודי חיילים יהודים שפעלו במסגרת הצבא
הבריטי במלחמת העולם הראשונה, וחלקם השתתף בכיבוש ארץ ישראל מידי
העות’מאנים בכוונה שתרומתם תיזקף לזכות התביעה להקמת בית לאומי לעם היהודי
בארץ ישראל כאשר יכון סדר עולמי חדש עם תום המלחמה. הרעיון להקמת הגדודים
היה של פנחס רוטנברג ודב בר בורוכוב, והוצא לפועל על ידי זאב
ז’בוטינסקי ויוסף טרומפלדור, אשר שאפו לכך שבבוא היום יהוו הגדודים את
הכוח הצבאי העצמאי של היישוב היהודי בארץ ישראל. חזונם לא התגשם, שכן
הגדודים פורקו זמן קצר לאחר המלחמה, אך פעולותיהם תרמו רבות להקמת ארגון
ההגנה.



בניגוד לטרומפלדור, ז’בוטינסקי לא הסתפק בהקמת גדוד נהגי הפרדות, שלא היה יחידה לוחמת ולא לקח חלק בלחימה על ארץ ישראל.
הוא נסע לאירופה כדי להמשיך לקדם את עניין הגדודים.
ז’בוטינסקי עבר בין מדינאים רבים אולם נחל כשלונות בניסיונו לקנות תמיכה
אמיתית ביוזמתו בבריטניה, בצרפת וברוסיה. ההתנגדות באה הן על רקע חוסר אמון
בגוף צבאי שיורכב על טוהרת מתנדבים יהודים והן בשל העדר כוונה להלחם
בעות’מאנים בשטחה של ארץ ישראל באותה עת. תמיכה אמיתית גם לא הגיעה מקרב
רוב היהודים או מנהיגיהם.



אולם היו מספר אנשי ציונות אשר ניסו לסייע לו, והבולט בהם
היה מאיר גרוסמן, עמו יסד עיתון ובו תעמולה למען הגדודים בשם “די
טריבונע”, ומאוחר יותר את “אונזער טריבונע”. גם פנחס רוטנברג וחיים ויצמן
סייעו לז’בוטינסקי ביוזמתו, אולם ההסתדרות הציונית התנגדה לעניין הגדודים
נחרצות, והוועד הפועל של ההסתדרות אף הוציא הוראה לכל הציונים באירופה
להלחם בתעמולה שתמכה בהקמת הלגיון העברי.
היו כמה גופים וקבוצות שהתנגדו, גם בהמשך, להקמת הגדודים, חלקם ניסו לעצור את הקמתם באופן פעיל:

יהודים אנטי–ציונים או כאלה שאינם ציונים, במיוחד
מתבוללים אנגלים שחששו מהנזק שיגרם למעמדם בקרב האנגלים עקב ההדגשה של
הלאומיות היהודית שבאה לידי ביטוי בצביון הגדודים.
מנהיגות ההסתדרות הציונית, שניסתה לשמור על  נייטראליות.
אחד העם ואנשים נוספים, שראו את עיקר תפקידה של  הציונות בעשייה הרוחנית.
חלק ממחנה הפועלים בארץ ישראל, ובייחוד אנשי הפועל
הצעיר, שהאמינו שארץ נקנית בעבודה ולא במלחמה, ולכן התנגדו להקמת
הגדודים ולהצטרפות אליהם.

אז הגיע ז’בוטינסקי ללונדון ומיקד בה את מאמציו במשך השנתיים הבאות. הוא החליט להתרכז בכ־30,000 יהודים,
צעירים ברובם, אשר היו פליטי רוסיה, פולין וגליציה, ששהו בעיר כפליטים
והתרכזו במיוחד באזורים הדלים של האיסט אנד (East End) וויטצ’פל (Whitechapel).



המאמצים להקמת הגדוד היו עיקשים ביותר. הוריישו קיצ’נר, שר
המלחמה הבריטי, טען כי לבריטניה אין צורך ב“צבאות אקזוטיים”, וכי המלחמה לא
תגיע לארץ ישראל. כמו כן ניסו כאמור רוב מנהיגי התנועה הציונית להכשיל את
היוזמה. מעל לכל הייתה אדישות גדולה אצל צעירי לונדון היהודים שרובם לא ראו
שום צורך להתנדב לצבא בריטניה, לא הזדהו עם מלחמתה, וגם לא הזדהו עם
הציונות או עם רעיון כיבושה של ארץ ישראל.
בלונדון החלו להתגבר הקולות בעד גיוס תחת כורח, כאשר אנשי
הממלכה היו עדים לאבדות הגדולות של המתנדבים הצעירים הבריטיים לעומת “יושבי
בתי הקפה” שרבים מהם היו פליטי מדינות אירופה בלונדון, דוגמת הצעירים
היהודים. משרד הפנים הבריטי הורה בהמשך על גיוס חובה עבור הבריטים. היהודים
הזרים סירבו לגיוס בתחילה. ז’בוטינסקי ותומכי יוזמתו הבהירו הן לשלטונות
בריטניה והן לצעירים היהודיים כי התגייסותם לגדוד עברי היא המוצא היחיד מן
התסבוכת. אז הופיעו שני “זרזים” לעניין: מאמר ראשי בזכות הרעיון בעיתון
המשפיע “טיימס”, וגרעין של 120 יוצאי גדוד נהגי הפרדות ועימם טרומפלדור אשר הצטרפו אל הגדוד ה־20 של קלעי המלך ויצרו בתוכו פלוגה יהודית.
לאחר פגישה מכרעת של טרומפלדור וז’בוטינסקי עם ממונים
במשרד המלחמה יצאה לפועל הקמתו של הגדוד העברי הלוחם. בתחילה נקרא הגדוד
“The Jewish Regiment” (רגימנט= יחידה צבאית
המורכבת לרוב משני גדודים) וכסמל נקבעה מנורה והסיסמה “קדימה”, אשר לה
משמעות כפולה: הן “להתקדם” והן “מזרחה”. כמפקד המליצו על ג’ון פטרסון אשר
עמד בראש גדוד נהגי הפרדות במהלך כל הלחימה בגליפולי וכמעט עד סוף דרכו. את
טרומפלדור, שהיה סגן מפקד גדוד הפרדות בגליפולי וירש את פטרסון בחודשים
האחרונים לקיום הגדוד, סירבו הבריטים תחילה להכניס כקצין, והוא חזר לרוסיה
כדי לקדם רעיון בדבר הקמת צבא יהודי ענק שיילחם בחזית קווקז ויתקדם לכיוון
ארץ ישראל. הפלוגה היהודית בגדוד ה־20 הצטרפה אל הגדוד היהודי החדש וחבריה היוו בו “גרעין ותיק”.



גדוד 38 של קלעי המלך (38th Battalion of the
Royal Fusiliers) כונה “הגדוד הלונדוני”. רוב חייליו מוצאם
היה מלונדון שבאנגליה, ומיעוטם היו אמריקנים. בגדוד זה, שאף בראשו הועמד
פטרסון, לאור הצלחתו בגדוד נהגי הפרדות, היו שני שלישים מן הקצינים יהודים,
בעוד בגדודים האחרים רוב הקצינים היו נוצרים. לגדוד זה התגייסו
באנגליה.
באוגוסט 1917 הופיעו שתי הודעות
רשמיות: האחת מחייבת את אזרחי רוסיה היושבים באנגליה להתגייס לצבא והשנייה
הודיעה על יסודו של הגדוד העברי. היו עוד מכשולים לפני הגדוד. המתבוללים
היהודים בלונדון עדיין התנגדו לקיומו וניסו לפזר אותו. הם לא הצליחו בכך
אולם בהשפעתם בוטל השם “The Jewish Regiment” וסמל המנורה, והוא קיבל שם של גדוד בריטי “רגיל” – הגדוד ה־38 של קלעי המלך. שר המלחמה הבטיח עם זאת כי את הסמלים יקבל הגדוד
בחזרה לאחר שיוכיח עצמו בלחימה. בפועל העיתונות והציבור התייחסו אליו בשמו
הקודם, על לשכת הגיוס היו שלטים בעברית, ועל זרוע שמאל נשאו חיילי וקציני
הגדודים סמלי מגן דוד (בגדוד ה־38 צבעו היה סגול בהיר, בגדוד ה־39 אדום ובגדוד ה־40 כחול). החיילים המגויסים שהו במחנה סמוך לפורטסמות'.
ב־2 בפברואר 1918 צעד בסך הגדוד העברי ברחובותיה הראשיים של לונדון וויטצ’פל.
התרגשות רבה ניכרה בקרב יהודי העיר, על חנויות רבות נתלו דגלי כחול לבן,
וחייליו הגאים של הלגיון התקבלו בתשואות רמות ברחובות. למחרת היום יצא
הגדוד לצרפת, ומשם דרך איטליה למצרים.
הגדוד ה־38 התאמן במצרים וממנה
נשלח לארץ ישראל. בארץ כבר היו מתנדבים רבים מקרב הצעירים אשר הרכיבו בהמשך
את הגדוד ה־40. בתחילת יוני כבר ניצב הגדוד בחזית
הכוחות הבריטיים, בהרי אפרים, גיזרה בה ניהלו הכוחות הבריטיים לוחמה זעירה
מול העות’מאנים. האויב הראשי של חיילי הגדוד לא היו העות’מאנים אלא הקדחת
אשר הכתה רבים מהם. באמצע אוגוסט נשלח הגדוד אל חזית הירדן, והוא היווה
חוליה מקשרת לכל החזית הבריטית. בספטמבר קיבל פטרסון הוראה לכבוש את גשר
אום־אל־שרט בבקעת הירדן, הגשר היחיד באזור. הפלוגה הראשונה שנשלחה למקום
ספגה אש, הקפטן ג’וליאן, מפקדה, חולץ בקושי, הלויטננט נפצע ונפל בשבי
וטוראי נהרג. אחר כך נשלחה הפלוגה שבראשה עמד ז’בוטינסקי לתפוס את המקום,
והמשימה הוכתרה בהצלחה ב־22 בחודש (המושב נתיב
הגדוד נקרא לזכר הפעולה). משם המשיך הגדוד לאזור אס־סאלט ממזרח לנהר הירדן,
היכן שכבר הקדים אותם הגדוד ה־39, ושם היווה חיל
מצב. בגלעד הושלם הכיבוש הבריטי של ארץ ישראל, והגדוד חזר אל צידה המערבי
כשבידיו שבויים עות’מאנים וגרמניים. בהמשך עסק הגדוד באבטחת מתקני
צבא.



גדוד 39 של קלעי המלך היה “הגדוד האמריקאי”, רוב
חייליו הגיעו מקרב יהדות ארצות הברית, ומיעוטם מאנגליה. שורשים להקמתו
קיימים ביוזמה של פנחס רוטנברג מ־1915 להקים יחידת
צבא של יהודי ארצות הברית וקנדה. היהודים לא הסכימו באותה עת ליוזמתו אולם
כאשר ארצות הברית הצטרפה למלחמת העולם באפריל 1917 חל שינוי בעמדתם. לגדוד זה התגייסו בארצות הברית.
היוזמים העיקריים של הקמתו היו יצחק בן־צבי ודוד בן־גוריון שגלו מהארץ בזמן המלחמה בפקודתו של ג’מאל פאשה. 5,000 מתנדבים (לא כולם הספיקו להגיע לארץ ישראל) הרכיבו את הגדוד שפעל
תחת פיקוד בריטי. מפקד הגדוד היה הקולונל אליעזר מרגולין. היה בו גרעין
מגובש של אנשי “החלוץ” ו“פועלי ציון”, כלומר בניגוד לגדוד ה־38
הבריטי מרבית
אנשיו היו ציונים. ב־1918 נשלחו חיילי הגדוד לארץ ישראל, לשם הגיע באותו זמן הגדוד ה־38.
כמחצית מאנשיו השתתפו במערכות הלחימה בעמק הירדן ובשומרון בתקופה שבה נכח בה גם הגדוד ה־38. לאחר שנכבש גשר
אום־שורט, עברה מחצית הגדוד באזור יריחו אל הגלעד וכבשה את א־סאלט. חלק
מאנשי הגדוד הגיעו לארץ רק בתום המלחמה.



גדוד 40 של קלעי המלך היה “הגדוד הארצישראלי” של
הלגיון העברי. מטרות גדוד זה היו בעיקר פעולות שמירה ואבטחה. הוא הוקם לאחר
שנכנסו הכוחות הבריטיים לארץ ישראל ורבים מצעירי היישוב רצו ליטול חלק בגוף
הצבאי היהודי. עוד לפני שנכנס הגדוד ה־38 כבר היו 1,500 צעירים מוכנים להתנדב, שליש מתוכם היו
נשים, אולם הן לא גויסו. רצון התנדבות של הצעירים הארץ ישראלים פגש ביוזמה
של מייג’ור־גנרל ג’ון היל, מפקד הדיוויזיה ה־52,
שפנה אל צעירי היישוב בשטחים שכבר נכבשו על ידי הבריטים וקרא להם להתנדב
לצבא ולסייע בהמשך כיבוש הארץ. עיקר המתנדבים היו צעירים שכונו
“אקטיביסטים” ממחנה הפועלים, חברי הקבוצה היפואית וההסתדרות המצומצמת וכמו
כן תלמידי תיכון מגימנסיה הרצליה, שניהלו תעמולה נלהבת לגיוס. ליוזמתם קמה
התנגדות, וביישוב היהודי התעוררה מחלוקת בנוגע לגיוס.
ההחלטה התקבלה באספה המכוננת הראשונה ב־2 בינואר 1918, לאחר דיון בו תמכה מנהיגות
“פועלי ציון” לגיוס ובהתנדבות. בדיון טענו משה סמילנסקי ואליהו
גולומב כי הצטרפות לגדודים העבריים היא מפעל מדיני שמעלה את קרנו של
היישוב בעיני שליטיה החדשים של הארץ ויש בו משום תרומה לחוסנו של
היישוב.
אנשי מפלגת “הפועל הצעיר”, יוסף שפרינצק וא. ד.
גורדון היו ראשי המתנגדים, הם טענו כי יש לשמור על מאמצי היישוב בתחומי
ההתיישבות והחקלאות לצד ראייה פציפיסטית כי אידאולוגיית ההתיישבות מנוגדת
למלחמה אימפריאליסטית עקובה מדם.
במקביל לגיוס שהתנהל בתל אביב והניב פלוגה אחת של מתנדבים,
ניהל הברון ג’יימס דה רוטשילד מסע גיוס בירושלים שהניב פלוגה שנייה של
מגויסים. המתנדבים הירושלמים היו מקצתם חניכי הסמינר למורים ורובם בני
היישוב הישן שהתגייסו בברכת הרבנים.
הגנרל אלנבי לא שש לרעיון של יחידת חיילים יהודיים תחת פיקודו אולם הפעילות הפוליטית הציונית בלונדון הביאה להקמתו ו־1,000
מתנדבים נכנסו לשורותיו, בראש מפעל ההתנדבות עמד סמילנסקי.
לגדוד זה התגייסו בארץ ישראל. בין המתגייסים היו יצחק בן־צבי, דוד
בן־גוריון וברל כצנלסון, אשר כבר היו מנהיגי ציבור ביישוב אולם שרתו בגדוד
כטוראים.
את האימונים הראשונים עשה הגדוד ה־40 באזור תל־אל־כביר שבמצרים, תחת פיקודו של הקולונל מרגולין ואחרי
שמרגולין התמנה למפקד הגדוד ה־39 על הגדוד ה־40 פיקד הקולונל פרדריק סמואל. סמואל היה בן
למשפחה מתבוללת אנגלית־יהודית. הוא שירת לפני כן בחזית הצרפתית כמפקד גדוד
וציפה למינוי של גנרל בריגדה. כאשר קיבל מכתב לפיו דרושים קצינים יהודים
בשביל הלגיון העברי, עזב את יחידתו, תוך ויתור מראש על תפקיד בריגדיר והגיע
אל הגדוד ה־40. אחריו פיקד על הגדוד קולונל מ.פ.
סקוט אשר היה נוצרי. הגדוד לא הספיק להשתתף בקרבות ואנשיו שימשו בתפקידי
תמיכה בצבא הבריטי ושמירה על שבויים. בדצמבר 1918 הועבר הגדוד לאזור סרפנד (צריפין) וחלק מחייליו, אלו שמצאו
עבודה, השתחררו מהשירות הצבאי. בסוף 1919 עמד חלק מהגדוד ברפיח וקיבל פקודה לשלוח 80 מחייליו אל
מפקדת מצרים. מאחר שהיה זה בניגוד ל“הסכם” סירבו חייליו לעשות זאת, סקוט
תמך בעמדתם ופטר אותם מהעניין. אחרי שירותו נשאר תומך בציונות. הוא צוטט
כשאמר: “בחלקה של אנגליה נפל כבוד גדול: קרענו מן התנ”ך דף שחרותה עליו
הנבואה העתיקה ביותר – ואל שטרו של אלוהים צירפנו את ערבותו של העם האנגלי.
לחתימה כזו אין האומה יכולה להתכחש"".
הרכב שלושת הגדודים לפי ארצות מוצא היה (לפי אומדן): 1,700 אמריקנים, 1,500 ארצישראלים, 1,400 אנגלים, 300 קנדים, 50 ארגנטינאים וכ־50 שבויים יהודים ששוחררו מידי העות’מאנים.
בשנה הראשונה לאחר כיבושה של ארץ ישראל (1919) היוו הגדודים חלק ניכר מהכוחות הבריטיים ששמרו על הסדר בארץ.
במתקפת הסתיו של אלנבי 1918 השתתף כאמור רק “גדוד וחצי” אך שנה לאחר מכן מנו הגדודים 5,000 חיילים (למעשה, לפי מסמכי משרד המלחמה הבריטי התקבלו לגדודים 10,000 איש, אך חצי לא הגיעו לארץ כי כבר תמה המלחמה). נוכחות הגדודים
בארץ ישראל מיתנה את יחסה של האוכלוסייה הערבית כלפי היישוב. במשך חודשיים
פרצו מאורעות התקוממות במצרים, וגם לארץ ישראל הגיעה תחושת התעוררות לאומית
ערבית זו, אך היא לא הציתה מעשים של ממש.



לאחר תום המלחמה חלה ירידה במורל חיילי הלגיון ורוב חייליו
האנגלים והאמריקנים רצו לשוב אל ארצות מוצאם ובתיהם. השלטון הבריטי הצבאי
בארץ ישראל לא היה בדעה אחת עם הלכי הרוח הפרו־ציוניים של לונדון ושאף לפרק
את הגדודים שלראייתו היו עשויים להצית עימות עם ערביי הארץ.
לקראת אביב 1920 כבר פוזרו שני
הגדודים הראשונים, ושארית מחייליהם עברו אל הגדוד הארצישראלי, כעת תחת
פיקודו של מרגולין.
הבטחת שר המלחמה קוימה, והגדוד שינה את שמו ל“הראשון
ליהודה”, סמלו היה סמל המנורה וסיסמתו “קדימה”. היה זה הגוף הצבאי הראשון
שכל סמליו עבריים. המתנדבים הארצישראליים ניסו בעקשנות להשאר למרות
הדמובליזיציה (שחרור החיילים) שמטה הצבא דרש בתוקף. רבים מהם היו קרועים
מוסרית בין ההתנדבות הצבאית לבין עבודת הפועל, אך חלק הצליחו להאריך בעוד
מספר חודשים את שירותם. בהדרגה נותרו בו רק 400 חיילים. הרברט סמואל תכנן להקים “מיליציה מעורבת” של יהודים
וערבים וחלק מחיילי ויוצאי הגדוד נרשמו אל המחלקה העברית שבה.



במאורעות תרפ“א הגיעו, ביוזמת מרגולין, כמה עשרות חייליו
החמושים של הגדוד אל יפו ותל אביב ולקחו חלק בהגנתה מפני הפורעים הערבים.
התערבותם בפוגרום סיימה את שירותם ואת ה”מיליציה"" המתוכננת.
גדוד “הראשון ליהודה” פורק על ידי הבריטים
במאי 1921. פירוקם של הגדודים טרפד את חזונו של ז’בוטינסקי בדבר
הקמת צבא עברי רשמי, והביא את היישוב לקיים בהמשך כוח חמוש מחתרתי –
“ההגנה”, אשר כפי ששמו מעיד, ייעודו הצטמצם להגנה פאסיבית על היישוב. פיזור
הגדוד “הראשון ליהודה”, סימן מדיניות בריטית נגד כוח מגן עברי עצמאי של
היישוב אל מול תוקפנות ערבית. לאחר שפורקו הגדודים פרצו בארץ מאורעות תר""פ
ובגליל נתקפה ונפלה תל חי.
בעת פירוק הגדודים העבריים, הועלתה תוכנית להקמת מיליציה
בשם “חיל המשמר של פלשתינה” או “חיל ההגנה של פלשתינה” או “חיל
ההגנה לפלשתינה” (כל אלו צורות תרגום שונות למונח האנגלי). לשם הקמת חיל
המשמר הושארו בצבא מספר קצינים וכ־30 סמלים, שהיו אמורים להיות סגל הפיקוד של הגדוד הראשון של חיל המשמר העתיד לקום.
אולם לאחר הפרעות במאי 1921, בהן
יצאו הסמלים ללא אישור מבסיסם ויצאו לעזור לכוחות המגן העבריים, החליט
הקולונל מרגולין, מפקד הכוח, להתפטר ושלטונות הצבא פיטרו את כל אנשי הכוח
וביטלו את התוכנית להקמת החיל. חלק מהמפוטרים השתלבו כמדריכים וכמפקדים
ב“הגנה” שהוקמה באותה תקופה.
גם אם תרומתם של הגדודים למערכה הייתה שולית, הרי שעצם
קיומם חשוב כגוף הצבאי היהודי הראשון של העת החדשה. היה זה גוף גלוי, ולא
מחתרתי, אשר נשא סמלים יהודים ושפתו הייתה עברית. קיום הגדודים נתן הוכחה
לכוחם האפשרי של היהודים והעניק צידוק מוסרי וערכי לדרישה להקים ישות
לאומית יהודית בארץ ישראל. ניסיון צבאי שנצבר במסגרת הגדודים, כמו גם רוח
ההתנדבות, עבר מאוחר יותר למסגרות המחתרתיות העבריות שפעלו בארץ.



 
פרק 68: ארגונים צבאיים ומחתרות תחת השלטון העות’מאני



מתחילת המאה ה־20 ועד זמן מה לאחר
הקמת המדינה פעלו בארץ ישראל מחתרות עבריות. המחתרות והארגונים הצבאיים
שהוקמו פעלו להגשמת החלום הציוני בארץ ישראל. דרכי פעולתם ומטרותיהם של
הארגונים היו לעיתים שונות וזאת בהתאם לצרכי התקופה ובהתאם לאידיאלים
שונים. הם הגנו על היישוב היהודי מפני ערביי ארץ ישראל ובהמשך גם התנגדו
לשלטון הזר ־ תחילה לשלטון העות’מאני ואחר כך שלטון המנדט. מחתרות אלה
הן:

בר גיורא ־ חלוץ ארגוני השמירה ביישוב היהודי בארץ  ישראל. הוא הוקם כארגון חשאי ב־1907 במטרה
לכבוש את השמירה במושבות היהודיות מידי הערבים והצ’רקסים ולהעבירה
לידיים יהודיות.
השומר ־ ארגון שמירה חוקי שהוקם על יסודותיו של  “בר גיורא” בשנת 1909. ייעודו היה “כיבוש  השמירה” ו“כיבוש העבודה”.
ניל""י ־ מחתרת שהוקמה בשנת 1915 בידי משפחת אהרנסון ואישים נוספים. מטרתה הייתה לסייע
לבריטניה לכבוש את ארץ ישראל במלחמת העולם הראשונה מידי האימפריה
העות’מאנית ששלטה בה, ובכך להביא לבית לאומי ליישוב היהודי.
ההגנה ־ ארגון שהוקם בשנת 1920 במטרה להגן על היישוב היהודי בארץ ישראל מפני מתקפות הערבים
עליו. הפך לארגון הצבאי הגדול והמרכזי של היישוב היהודי בתקופת המנדט
הבריטי תחת הנהגת היישוב, והיווה למעשה את התשתית להקמת צה“ל עם הקמת
המדינה. לארגון הוקמה ב־1941 יחידה צבאית סדירה
בשם הפלמ""ח. במסגרת ההגנה פעלו יחידות צבאיות נוספות כמו החי""ש
וכן המוסד לעלייה ב' שהתמקד בהעפלה. הארגון ביצע פעולות מזוינות
כנגד הבריטים, נגד ערבים חמושים, ונגד מחתרות האצ”ל והל""חי.
ארגון צבאי לאומי (אצ""ל) ־ היה ארגון צבאי מחתרתי  שנוסד ב־1931 על ידי מפקדים שפרשו מ“ההגנה”,
והיה מזוהה עם התנועה הרוויזיוניסטית ובית""ר. ביצע פעולות מזוינות כנגד
הבריטים, נגד ערבים חמושים ונגד אוכלוסייה אזרחית ערבית. נטל חלק
בהעפלה במסגרת “עליית אף על פי”.
לוחמי חירות ישראל (לח""י) ־ מחתרת שהקימו  בשנת 1940 פורשי האצ""ל שהתנגדו להפסקת המאבק
במנדט הבריטי בתקופת מלחמת העולם השנייה. הארגון ביצע פעולות מזוינות
כנגד הבריטים וכנגד ערבים.
תנועת המרי העברי ־ ארגון גג של המחתרות היהודיות  בארץ ישראל: ההגנה, האצ“ל ולח”י. התנועה פעלה משנת 1945 עד 1946 לאחר אכזבה מהתנהלות השלטון
הבריטי כלפי האינטרסים הציוניים, ותיאמה את פעולות ההתנגדות המזוינת
לשלטון הבריטי עם הנהגת היישוב.

תחת השלטון העות’מאני בארץ ישראל התגבשו קבוצות של צעירים
יהודיים שביקשו ליישב את ארץ ישראל (כיבוש הקרקע), לשמור בעצמם על הישובים
היהודיים (כיבוש השמירה), ולעבוד את אדמת ארץ ישראל (כיבוש העבודה) מתוך
רצון להגשמת החזון הציוני.
במהלך התקופה, ובהתאם לאירועי מלחמת העולם הראשונה, השתנו מטרותיהם ודרכי פעולתם והם התנגדו בצורה אקטיבית לשלטון העות’מאני.



1. ארגון בר גיורא
בר גיורא היה ארגון שמירה יהודי חשאי שפעל כשנה וחצי, בשנים 1907־ 1909 בארץ ישראל.
בתקופת העלייה הראשונה, עקב התגברות ההתקפות הערביות על
המושבות היהודיות בשל ההתעוררות הלאומיות אצל הערבים, החלו היהודים למסור
את השמירה על היישובים לידי שומרים ערבים וצ’רקסים. לבני העליה השניה מצב
זה לא התאים מבחינה אידאולוגית. הם האמינו שיש צורך בהעברת השמירה על
היישובים היהודים לידיים יהודיות.
מספר פעילים ממפלגת “פועלי ציון” החלו לגבש מסגרת ארגונית,
על מנת לכבוש את השמירה ולהעבירה לידיים יהודיות. ישראל גלעדי ניסה
תחילה להוציא זאת לפועל במושבת “מאיר שפיה” אך ללא הצלחה. בקונגרס הציוני
שנערך בהאג ב־1907 הציע גלעדי את הרעיון של הקמת כוח מגן, והקונגרס אישר את רוח הדברים.
ארגון “בר גיורא” נוסד בליל שמחת תורה 29 בספטמבר 1907 בעת הוועידה השלישית של פועלי ציון, באספה חשאית שהתקיימה בחדרו הקטן של יצחק בן צבי ביפו.
הארגון נקרא על שמו של שמעון בר גיורא, אחד ממנהיגי המרד הגדול (66־ 73/4). כמפקד
הארגון נבחר ישראל שוחט. במסגרת אספה זאת נקבעה גם סיסמת הארגון: ""בדם ואש
יהודה נפלה, בדם ואש יהודה תקום. האידאולוגיה של הארגון התבססה על עבודה,
ביטחון והתיישבות. הקבוצה שאפה לבסס קבוצות של פועלים אשר יקימו יישובים,
ינהיגו עבודה עברית, יאספו נשק ישתלטו על השמירה במטרה ליצור גרעין של כוח
יהודי לוחם. המטרות רחוקות הטווח של הקבוצה היו הקמת צבא יהודי והשגת
ריבונות יהודית בארץ ישראל.
חברי קבוצת “בר גיורא”, פרט ליצחק בן־צבי ויחזקאל חנקין,
חויבו לעלות לגליל התחתון ולהצטרף לקולקטיב שהקימה מניה וילבושביץ שוחט
במושבה סג’רה. מניה שוחט הצליחה לשכנע את האגרונום אליהו קראוזה, שניהל
את המושבה מטעם יק""א, למסור לאחריות חברי הקבוצה שטחי אדמה, שאותם עיבדו
תוך שהם מבססים חיי שיתוף. שיטת ההתיישבות בקומונה תאמה את חזונה של מניה
שוחט, אשר חלמה לייסד גרעין של מאות פועלים המנוסים בעבודת האדמה, שבעזרתם
ניתן יהיה לעלות ולכבוש את אדמות חורן אשר בעבר הירדן המזרחי.
השכר ששילמה יק“א לא הספיק לצורכי השומרים. מניה שוחט
שהייתה אמונה על דרכי מהפכנים מזרח אירופה, שקלה לנהוג כמותם ולבצע בארץ
הפקעת הון מבעליו לשם מימון פעולות מהפכניות, כדי לממן את ה”קולקטיב"". אך
נסוגה מכך בעצת ידידים.
המשימה הראשונה שעמדה בפני הארגון החדש הייתה כיבוש השמירה
בחוות סג’רה מידי השומרים הצ’רקסים. חברי הארגון יסדו בסג’רה קולקטיב חקלאי
בראשותה של מניה שוחט, שעיבד את אדמות החווה. לאחר כמה חודשים הצליחו אנשי
“בר גיורא” לשכנע את מנהל החווה להעביר לידיהם את השמירה, לאחר שהוכיחו לו
שהשומר הצ’רקסי מתרשל בתפקידו. כך הפכה חוות סג’רה למרכז הארגון.
חברי “בר גיורא” הצליחו לשכנע את אליהו קראוזה, מנהל
החווה, או כפי שכונה על ידם “פקיד החוה”, להעביר לידיהם את השמירה בסג’רה.
הם ראו בתביעתם זו צעד חשוב בבניית כוח מגן עברי. תחילה סירב קראוזה לבקשתם
לקבל את השמירה בחווה, מחשש להתנגשות עם הצ’רקסים מכפר כמא הסמוך, שנודעו
כתקיפים ואלימים. אולם, לאחר שהוכח כי הצ’רקסי בחר ללכת לכפר הסמוך ולבלות
את הלילות במסיבת רעים שיכורים במקום לשמור מפני גניבות, הפקיד פִטר את
הצ’רקסי ומסר את השמירה לצבי בקר, שהיה אחד מחברים “בר גיורא”. בעקבות
ההצלחה בשמירה בחווה, קיבלו לידיהם חברי “בר גיורא” גם את השמירה במושבה
סג’רה.
בקיץ 1908 למרות הצלחתו של
הקולקטיב בסג’רה, ובעקבות העלייה בביקוש לשמירה בקרב חבריו, לא חודש החוזה
בין חוות סג’רה לבין אנשי “בר גיורא” והקולקטיב התפרק.
בחודש אב תרס""ח 1908 גרם סכסוך בין
איכרים מהמושבה מֶסְחָה (לימים כפר תבור) לבין שומרי המושבה המוגרבים לכדי
פציעה אנושה של שומר, לאחר שנפגע מפליטת כדור מרובהו. עקב כך כנראה החלו
התנכלויות והתקפות של המוגרבים על מסחה/כפר תבור. להגנת המושבה נשלחו
פועלים מהמושבות בגליל התחתון והוקם ועד הגנה זמני. נחתם חוזה שמירה בין
ועד המושבה מסחה/כפר תבור לבין חברי הקולקטיב בסג’רה. חברי “בר גיורא”
התלבטו אם לקבל את ההצעה, שכן מספר חבריהם היה מועט.
בסופו של דבר, הסכימו החברים לקבל על עצמם את השמירה,
בתנאי שיועסקו במושבה פועלים יהודים. מאז, הפך התנאי הזה לחלק בלתי נפרד
מתנאי קבלת השמירה של הארגון. בעקבות הצלחת השמירה בסג’רה ומסחה גדל הביקוש
לשומרים יהודים, וחברי “בר גיורא” החליטו למקד את מאמציהם בכיבוש השמירה
במושבות. משום כך הוחלט להקים הסתדרות שומרים, ארגון חוקי (להבדיל מארגון
""בר גיורא שהיה מחתרת) בשם “השומר” ארגון זה החליף למעשה את “בר גיורא”,
שחדל לתפקד באופן עצמאי. ארגון נוסף שהוקם על ידי אנשי בר גיורא הוא
“החורש”־ הסתדרות פועלים חקלאיים.



2. ארגון השומר
“השוֹמֵר” היה ארגון הגנה ביישוב היהודי בארץ ישראל בשנים 1909–1920. הארגון
הוקם על ידי אנשי העלייה השנייה, ומטרתו המוצהרת הייתה “כיבוש השמירה”
ו“כיבוש העבודה”, כלומר, לימודן והעברתן לידיים יהודיות בכפר ובעיר בארץ
ישראל. בשיא פעילותו, בשנת 1913, מנה הארגון כ־120 חברים וריכז את השמירה ב־13 מושבות בארץ ישראל. לאחר פירוק “השומר” בשנת 1920, השתתפו חברי הארגון בהקמת “ההגנה” וגדוד העבודה, ותרומתם ניכרה
בהקמת הפלמ""ח, וצבא ההגנה לישראל. לארגון “השומר” חלק במורשת הציונית בשל
עקרונות כיבוש העבודה ובכלל זה כיבוש השמירה וחלקו בהקמת ההתיישבות בארץ
ישראל.



בעקבות הצלחת השמירה בסג’רה ומסחה גדל הביקוש לשומרים
יהודים, וחברי “בר גיורא” החליטו למקד את מאמציהם בכיבוש השמירה במושבות.
משום כך הוחלט להקים הסתדרות שומרים, ארגון חוקי (להבדיל מארגון “בר
גיורא”, שהיה מחתרת), בשם: “השומר”.
בשנים 1909־1910 עברה השמירה במושבות הגליל התחתון לידי “השומר”. בחורף
1909 אחד השומרים הצ’רקסים של המושבה בית גן ירה למוות באיכר יצחק בלום, לאחר מריבה ביניהם.
בעקבות כך עברה השמירה בבית גן לידי “השומר”, ובאביב 1910 נחתם חוזה גם עם המושבה הסמוכה יבנאל,
ומאיר חזנוביץ מוּנה לעמוד בראש השמירה בשתי המושבות. בחוות כנרת היה ריכוז
השמירה נתון בידי מנהל החווה משה ברמן, אך השומרים היו מפועלי החווה וחברי
“השומר”. שמירת השדות ניתנה בידי יחזקאל חנקין, שהיה לשומר הרכוב הראשון של
אגודת “השומר”. במושבות מלחמיה וזכרון יעקב הוזמנו שומרים מהארגון להשתתף
בשמירה מעורבת עם פועלים ערבים, ואולם התנגשויות בין השומרים היהודים
והערבים הובילו לכך שחברי “השומר” עזבו את המושבות, והשמירה בהם נותרה
ערבית.
בסוף שנת 1909 הוקם על ידי חברי
“השומר” “לגיון העבודה”, שבמסגרתו נשלחו קבוצות פועלים לסג’רה ולחדרה
ובעיקר לאדמות תל־פול (או: תל אל־פול) סמוך לכפר הערבי (כיום מרכז עפולה)
ולתחנת הרכבת הגדולה שלידו.
בשנת 1908 הצליח גואל הקרקעות
יהושע חנקין לבצע רכישה גדולה בעמק יזרעאל, אך ישובה למעשה, נתקל בקשיים.
באותה תקופה החל לפעול בעמק קו מסילת רכבת, והטורקים הוציאו חוק מיוחד
האוסר על נתינים זרים להתיישב בצִדי המסילה. בנוסף, מושל נצרת, שוכרי
אל־עסלי, היה לאומן ערבי אשר התנגד להתיישבות יהודית. בשלהי
1909, פנה חנקין לארגון “השומר” לעזור בכיבוש הקרקע,
וקבוצת כיבוש של אנשי “השומר”, הקימה בה את המושבה מרחביה. ההקמה לוותה
בהתנגשויות רבות עם בני כפר סולם (שונם) הסמוך. אולם לאחר פרק הזמן הראשון,
התהוו יחסי ידידות ואנשי “השומר” הוזמנו לבקר בכפר.
ב־2 ביוני 1910, בשדות סג’רה נורה איש “השומר” אברהם יוסף ברל, ככל הנראה
מפליטת כדור. בפברואר 1911 נרצח יחזקאל ניסנוב בעת שהיה בדרכו, יחד עם צבי נדב בעגלה ליבנאל. באייר תרע""א (1911) הותקף מרדכי יגאל שרכב בגבולה הדרומי של המושבה על ידי רוכבים
מכנופייתו של סעיד א־זועבה, אשר הצעתו לתת חסות למושבה נדחתה. יגאל הצליח
לברוח מפני התוקפים תוך כדי ירי, ובמהלך ההתנגשות נהרג אחד התוקפים ואחר
נפצע אנושות. בעקבות כך החלה מתקפה גדולה על המושבה על ידי מאות ערבים
שהמטירו אש כבדה על המושבה. עם הגעת המשטרה הטורקית נעצרו 12 אנשי המושבה. שלושה מאנשי “השומר” – מרדכי יגאל, קוראקין ויצחק
נדב – הושמו במעצר למשך שנה שלמה.
בשנת 1911 קיבל על עצמו ארגון
“השומר” את השמירה בחדרה. חדרה הייתה באותה תקופה אחת המושבות הגדולות
בארץ, ומשימת השמירה במושבה חייבה את הארגון להתמקד בשמירה ולזנוח את
תוכניותיו ההתיישבותיות. בראש מערך השמירה הועמד מנדל פורטוגלי. בתשרי
תרע“ב (1911) נערכה אספת “השומר” השלישית בחדרה.
לאספה זאת נשלחה משלחת מרחובות בראשותו של משה סמילנסקי, במטרה לבקש
מ”השומר"" לקבל על עצמו את השמירה במושבה. עבודת השמירה של אנשי “השומר”
ברחובות החלה בט“ו בחשוון תרע”ב (6 בנובמבר 1911).
בתשעה באב תרע“ב 1912, נרצח דוד
סחרוב, משומרי ראשון לציון, שבהּ הייתה נהוגה שמירה מעורבת. בעקבות מעשה
זה, והחשד שיד השומרים הערבים של המושבה הייתה ברצח, קיבל “השומר” לידיו
בי”א בטבת תרע""ג (1913) את השמירה בראשון לציון
ובמושבה באר יעקב הסמוכה. הארגון קיבל על עצמו גם את השמירה במושבה
מנחמיה.
בשלהי שנת 1912, היה ארגון “השומר”
אחראי על השמירה בכל המושבות הגדולות בארץ, למעט פתח תקווה וזכרון יעקב.
באותה שנה קיבל הארגון פניות גם מהמושבות מטולה, נס ציונה, גדרה ורוחמה, אך
נאלץ לדחות אותן בגלל מחסור בכוח אדם. באותה תקופה יצא מנהיג הארגון, ישראל
שוחט, ללימודי משפטים באיסטנבול, דבר ששיקף את ביטחונם של חברי הארגון
בחוזקם וביציבותם.



במהלך 1912 החלו להתגלע נקודות
מחלוקת בין המושבה חדרה לאנשי “השומר”. חלק מהמחלוקת נבע מסכסוך פנימי בתוך
המושבה בין ועד המושבה לבין סיעת מתנגדים; אלו התנגדו בין השאר להעסקת
“השומר”. חלק מהאיכרים פסקו לשלם מסים, והמושבה לא עמדה בתנאי השכר
שהתחייבה לאנשי “השומר”. בעקבות כך עמד המשך ההתקשרות עם המושבה בסימן
שאלה. מאבק על קרקעות בין איכרי חדרה לבין אפנדי ערבי, גרר התנגשות בין
איכרי המושבה לבין שליחיו: בדואים משבט הטורקמנים. עקב כך, היה צפי למתקפה
גדולה על המושבה, ולהגנתה נחלצו אברהם שפירא יחד עם 25 מצעירי פתח תקווה וחברי “השומר”. הוויכוחים במושבה הגיעו לשיא
באביב תרע“ג (1913), לאחר שהוחל להעסיק בה שומרים
ערבים, בנוסף על שומרים מתנועת “השומר”. בכך נפגע עקרון “עבודה עברית”,
ונפגמו היחסים עם אנשי ארגון “השומר”. באדר א' תרע”ג (1913) הופסקה השמירה במושבה כתוצאה מפעולות אלו.
בי“ח בתמוז תרע”ג (1913) התחולל
סמוך למושבה רחובות “מאורע זרנוגה”. ערבים נכנסו בשיירת גמלים אל כרמים בין
ראשון לציון לבין נס ציונה ומלאו את סליהם בפרי הגפן. אחד השומרים התריע
בהם, ובתגובה התנפלו עליו, היכוהו וגזלו את נשקו. דבר שנחשב לפגיעה חמורה
ביותר בכבוד איש המגן. השומר הזעיק את חבריו, וארבעה פרשים רדפו אחר שיירת
הגמלים עד הכפר זרנוגה; שם הותקפו השומרים במקלות ובנשק חם, והזעיקו לעזרתם
את שומרי ואיכרי רחובות. קטטה התלקחה בין כ־70 שומרים ואיכרים, לבין כמה מאות ערבים תושבי זרנוגה, ובמהלכה נהרג
השומר שמואל פרידמן. למחרת תבעו אנשי “השומר” את סילוקם של הפועלים הערבים
מהמושבה. אך איכרים מהמושבה האשימו את אנשי “השומר” בהידרדרות העניינים.
בעקבות ביקורתם זו של האיכרים והמאבק המתמיד על “עבודה עברית”, הקים אחד
השומרים, מיכאל אבנר שפאל, תא חשאי בשם “נכדי פנחס”. הוא הפיץ כרזה
במושבות, שבה איים לרצוח איכרים שיעדיפו להעסיק פועלים ושומרים ערבים על
פני יהודים.
אל ועד המושבה רחובות הופנו תלונות של איכרים וערבים על
אלימות קשה שבה נקטו כלפיהם אנשי “השומר”. המעשים והאיומים עוררו זעם
וביקורת רבה על התנהלותם של אנשי “השומר” במושבה. כתוצאה לא חודש חוזה
השמירה עם אנשי “השומר”, והם נאלצו לצאת מרחובות בשלהי 1913. לאחר מכן, נשכרו להגנת רחובות שומרים יהודים בהנהלתו של אברהם
בלומנפלד מפתח תקווה.
עם פרוץ מלחמת העוםלם הראשונה ביטלו השלטונות העות’מאניים
את הקפיטולציות, שלפיהן נתיני ארצות המערב היו פטורים מחלק נכבד של כללי
המשטר העות’מאני; ונהנים מחסותם של קונסולים של מדינות אירופה. מנהיגי
“השומר” היו פעילים בתנועת ההתעתמנות, שקראה ליהודים לוותר על נתינותיהם
הזרות ולקבל על עצמם אזרחות עות’מאנית, על מנת להראות נאמנות לשלטונות,
וכן, כדי למנוע את גירושם מהארץ של יהודים נתיני ארצות האויב. ערב מלחמת
העולם הראשונה, מחצית מן היהודים בארץ ישראל היו נתינים זרים, רובם של
האימפריה הרוסית. זו הייתה יריבה מימים ימימה, ועתה אויבת כנגד העות’מאנים
במלחמה.
אך ההתעתמנות לא תרמה להקלת המצב. מנהיג “השומר” ישראל
שוחט הציע לשלטונות העות’מאניים להקים מיליציות יהודיות אשר ישרתו במסגרתו
ויגנו על ארץ ישראל; אולם, המושל הצבאי של סוריה וארץ ישראל ומפקד הארמייה
הרביעית, אחמד ג’מאל פאשה, התנגד לכך, שכן הוא ראה בציונות תנועת
מרד.
הקאימקאם (מושל אזרחי) של יפו, בהא־אלדין בך, אשר מוּנה על
ידי ג’מאל פאשה, פתח בחקירה חשאית נגד רוב הנהגת היישוב היהודי בארץ.
מנהיגי “השומר” ישראל שוחט, רעייתו מניה, יצחק בן צבי, וכן, יהושע חנקין
ודוד בן־גוריון, ועוד רבים אחרים נעצרו ונחקרו. ולאחר משפט שנערך להם, הם
הוגלו מן הארץ. ישראל ומניה שוחט ויהושע חנקין נשלחו לגלות באנטוליה, ואילו
בן־צבי ובן־גוריון גורשו לאלכסנדריה. כמו כן, החלו השלטונות העות’מאניים
להחרים את הנשק אשר היה בידי היישוב היהודי.
בשנת 1916 חדל “השומר” למעשה לפעול
כארגון: הקופה המשותפת של הארגון התרוקנה וחדלה לפעול, ואנשיו המשיכו
בשמירה ובעבודה במושבות השונות כל אחד בפני עצמו.
ב־17 באוקטובר 1918, שלושה שבועות לאחר קרב מגידו ויציאת האימפריה העות’מאנית
ממלחמת העולם, נערכה אספת “השומר” ה־11 בטבריה, ובה
התקבלו החלטות על התנדבות לצבא, במסגרת הגדודים העבריים ולז’נדרמריה
הבריטית. פעילים רבים של “השומר” אכן התגייסו לגדודים העבריים. כאשר התברר
שהצבא הבריטי משאיר למעשה את הגליל העליון כשטח הפקר החלו פעילים אלו בין
היתר “לסחוב” נשק ותחמושת מהצבא, אשר יאפשרו להיערך לקראת הפְּרעות שהיו
צפויות להתחולל.



בעקבות הכיבוש הבריטי החלו לחזור לארץ פעילי “השומר”
שהוגלו או הושמו במעצר בדמשק ואנטוליה. בנוסף לכך הצטרפו לארגון בוגרי
הגימנסיה העברית “הרצליה” (בהם אליהו גולומב ודב הוז) וחניכי תנועת
“החלוץ”, אשר הגיעו לארץ במסגרת העלייה השלישית. מנהיגי"" השומר"" ישראל
ומניה שוחט הגיעו לארץ באביב 1919 – ומצאו בשובם רק חלקים ושברים מן הארגון כפי שהיה בעת הקמתו ב־1909.
מבין המצטרפים החדשים, אליהו גולומב ותומכיו מנהיגי תנועת
“אחדות העבודה” דוד בן־גוריון ויצחק טבנקין, טענו בדבר הצורך בכך שהשמירה
על היישוב תהיה מוטלת על גוף רחב ועממי. טענות אלו הביאו למחלוקת עם ותיקי
ארגון “השומר”, אשר שאפו לשמור על האופי של הארגון כמסדר שומרים חשאי
ואליטיסטי.
על רקע חילוקי דעות אלו, ובצל מאורעות תל חי ב־1 במרץ 1920, התכנסה אספת “השומר” האחרונה בתל עדשים ב־18 במאי 1920. במסגרת האספה הוחלט שהארגון יתפרק מרצונו ויעביר את סמכויותיו
הביטחוניות למפלגת “אחדות העבודה”. ימים אחדים לאחר מכן הוכרז בוועידת
“אחדות העבודה” בכנרת על הקמת ארגון “ההגנה”, על בסיס “השומר”. רחל ינאית
בן־צבי מציינת ש“להלכה התפרק “השומר” באספה זו, אך למעשה הוסיף להתקיים
בכוח הקשר האינטימי שהיה בן חבריו”. במקביל עמלו ראשי “השומר”, ישראל ומניה
שוחט, על הקמת גדוד העבודה ובנוסף הקימו את “הקיבוץ
החשאי”116, שנועד להמשיך במתכונתו המצומצמת את מסגרת הפעולה של “השומר”.



מורשת ואידיאולוגיה:
ייעודו המרכזי, אם כי לא היחיד, של ארגון “השומר” היה
עבודת השמירה. “השומר” חרת על דגלו את לימוד מנהגיהם ומצבם של תושבי הארץ
דוברי ערבית: כפריים ועירונים, בהירים וכהי עור, חסרי רכוש וצמיתים פלחים,
עתירי הון והשפעה אפנדים, ערבים, בדואים, צ’רקסים, מוגרבים, בוסנים ואחרים.
אנשי “השומר”, בדומה לשומרים עבריים אחרים שקדמו להם (כמו אברהם שפירא),
הקפידו ללמוד את השפה הערבית ואת אורחות החיים של תושבי הסביבה.



האידאולוגיה שהניעה את מקימי “בר גיורא” ו’השומר"" דגלה,
בין השאר, בהתיישבות יהודית בארץ ישראל ובעבודה עברית. הקומונה בסג’רה, שעל
בסיסה הוקם ארגון “השומר”, הייתה אמורה, על פי חזונהּ של מניה שוחט, להוות
בסיס לגרעין של כ־300 פועלים אשר יעלו להתיישב
בחורן שבעבר הירדן. אולם, בתקופות רבות נזנחו הרעיונות ההתיישבותיים עם
התגברות הדרישה לשומרים.
בנוסף, התגלעו חילוקי דעות בין דור המייסדים, אשר ראה
בהתיישבות חלק בלתי נפרד מפעילות התנועה, לבין המצטרפים החדשים, אשר
התעניינו בעיקר בשמירה.
“כיבוש הקרקע” הייתה פעילות ששילבה את היכולות של “השומר”
עם הרעיונות ההתיישבותיים. שם זה ניתן לפעילות שנועדה להשתלט על קרקעות
שנקנו על ידי התנועה הציונית. פעולת כיבוש הקרקע הראשונה נעשתה לאחר פנייה
של יהושע חנקין לארגון, והתרחשה על אדמות שבט זביח הסמוך לסג’רה. ההכנות
לפעולה זו נערכו בחשאי, והוסתרו אפילו מאיכרי המושבה. הצלחת הפעולה הביאה
לפעולות כיבוש נוספות, שהחשובות בהן היו כיבוש קרקעות ה“פולה” בעמק יזרעאל
ואדמות כרכור. על הקרקעות בעמק יזרעאל הקים “השומר” את היישוב
מרחביה.
ניסיון ההתיישבות המרכזי של “השומר” היה בתל־עדש (לימים תל עדשים). היישוב, שהוקם על ידי חברי “השומר” באוקטובר 1913, נבנה במטרה להיות מרכז הפעילות של התנועה. חרף מצוקות כלכליות
וקשיי ההתיישבות, הפך היישוב אמנם למקלט ומרכז לארגון, במיוחד במהלך שנות
מלחמת העולם הראשונה.
חברי ושכירי “השומר” היו בין מקימיהם של דגניה, מרחביה, תל חי וכפר גלעדי, עין חרוד ובית אלפא.
בין חברי “השומר” היו שפעלו בארגונים וקבוצות נוספים,
לעיתים כאלה שהתפצלו מתוך “השומר”, ואף כאלה שקראו תיגר על פעולות
“השומר”.



א. לגיון העבודה – גוף שהוקם בידי ישראל שוחט בשנת
1909, ונועד להוות מסגרת בעלת משמעת צבאית המשמשת
לארגון קבוצות פועלים. הפועלים בלגיון התחייבו לשרת בו במשך שנתיים,
שבמהלכן יעבדו לפי דרישות הארגון. במסגרת הלגיון הוקמו שתי קבוצות
פועלים: האחת נשלחה לסג’רה, והשנייה לחדרה. פעילות הקבוצה הראשונה
בסג’רה נחשבה ככישלון, בשל סכסוכים בין חברי הקבוצה לבין הפועלים
האחרים ואיכרי המושבה, שהובילו שביתות פועלים. הקבוצה אשר נשלחה לחדרה,
לעומת זאת, זכתה להצלחה בפעולותיה והייתה חלוץ להגעתו של “השומר”
למושבה. לאחר פעילות של כשנה, על רקע הכישלון בסג’רה ודרישות השמירה
המוגברות, וכן ביקורת מצד מנהיגי מפלגות הפועלים, התפזר הלגיון
בשנת 1911. הרעיונות שעמדו בבסיסו של לגיון
העבודה באו לידי ביטוי בהקמת “גדוד העבודה על שם יוסף טרומפלדור”
בשנת 1920.
ב. הרועה – קבוצה של 17 פועלים
ופועלות אנשי “השומר”, שעסקה ברעיית צאן. הקבוצה הוקמה
ב־1913, למדה את מלאכתה מהבדואים, ועד לפרוץ
מלחמת העולם הראשונה הספיקה לרעות את עדרי רוב מושבות הגליל. בפרוץ
המלחמה גויסו רבים מחבריה והקבוצה התפרקה, אך בשלבים מאוחרים יותר של
המלחמה היא התגבשה מחדש ולקחה חלק בהקמת תל חי.
ג. המגן – ב־1915 הוקם ארגון
“המגן” בידי יוסף לישנסקי וחברים נוספים שעבדו כשכירים של ארגון
“השומר”. המגן הקפיד שלא לשמור במושבות שבהן עבד “השומר”, על מנת לא
להיכנס לתחרות איתו, ואף לא לעבוד במושבות שהעסיקו בעבר את הארגון. תחת
זאת, לקח “המגן” על עצמו את השמירה במושבות הקטנות בדרום: רוחמה, באר
טוביה, גדרה ועקרון. לאחר תחילת ההתקשרות עם “המגן” הגיעו לגדרה נציגים
של “השומר” ודיברו על לב פרנסיה להעביר לידיהם את השמירה במושבה, ללא
הועיל. לעומת “השומר”, היה “המגן” מצומצם, ועלות העסקתו הייתה זולה
משמעותית.
בשלהי מלחמת העולם הראשונה, כאשר פעל לישנסקי בריגול במסגרת ניל""י, הארגון התפורר, ובסיום המלחמה התפרק.
ד. “הקבוצה היפואית” – קבוצת תלמידי ובוגרי הגימנסיה
העברית, שכללה אישים כגון אברהם קריניצי, סעדיה שושני, דב הוז, אליהו
גולומב ודוד תדהר. הקבוצה התארגנה בשכונה תל אביב לשם הגנתה. לאחר
גירוש תל אביב באביב 1917 נשארו כמה מחברי בתל
אביב וביפו. כמו כן, חברי הקבוצה פעלו לרכישת נשק שאספו הבדואים לאחר
הקרבות על עזה. חברי הקבוצה זכו להערכה מהנהגת היישוב ומחברי
“השומר”.
ה. הקיבוץ החשאי – “הקיבוץ החשאי” הוקם על ידי ישראל שוחט
וחברי “השומר” הוותיקים, אליהם צורפו אנשי ארגון “החלוץ” תלמידיו של
יוסף טרומפלדור, אשר הגיעו לארץ אחרי מלחמת העולם הראשונה, רובם היו גם
חברים בגדוד העבודה. מימונו של “הקיבוץ החשאי” נעשה, בין השאר, במבצע
שנקרא לימים ה“אקס (אקספרופראציה) הגדול” או “מעשה המרכבה”
בנובמבר 1923. אנשי “הקיבוץ החשאי” התחפשו
לשוטרים בריטיים. הם עצרו שיירה של חלפני מטבעות, אשר נעה מביירות אל
ירושלים, ושדדו אותם. רוב הכסף שימש לקניית נשק ותחמושת להגנת יישובים
בגליל העליון.
ו. הגדעונים – ארגון מחתרתי שהוקם בזכרון יעקב  ב־1913, שחבריו היו נוער המושבות ומנהיגיו היו
אלכסנדר אהרנסון ואבשלום פיינברג. הארגון ריכז את הנוער במושבות
לעבודות במושבה, וכן אסף נשק והתאמן בו. חלק מפעילות הארגון נועדה
להוות משקל נגד לפעילות “השומר” ולמפלגות הפועלים של אנשי העלייה
השנייה. חברי הקבוצה התנגדו להעסקת “השומר” בזכרון יעקב. עם פרוץ מלחמת
העולם הראשונה התגייסה קבוצה גדולה של הגדעונים, בראשותו של אלכסנדר
אהרנסון, לצבא העות’מאני. אנשיה סבלו מתנאים קשים והתעמרות של מפקדיהם.
הם נשלחו לפלוגות העבודה, ה“עמליה”, ולא לצבא הלוחם כפי שרצו; בעקבות
כך השתמטו רבים מהם (ובכללם אלכסנדר אהרנסון) מהשירות וחזרו למושבה.
בשלבים מאוחרים יותר של המלחמה היה הארגון לעתודת גיוס של פעילים עבור
תנועת ניל""י.
ז. ניל“י – בין ראשי ניל”י, אהרן אהרנסון ואבשלום
פיינברג, לבין אנשי “השומר” שררו יחסי איבה, וכאשר נודעה פעילות ניל“י,
טענו אנשי “השומר” שפעילות הריגול לא רק מסכנת את היישוב, אלא פסולה
מוסרית. אולם, בשיא פעילות ניל”י, כאשר דרך ספינות בריטיות שעגנו בחוף
עתלית הוברח אוצר מטבעות חדשות גדול לארץ ישראל, נוצרו קשרים והידברות
בין שני הארגונים. עם נפילתו של ארגון ניל""י באוקטובר 1917, החל גל מעצרים ורדיפות גם נגד אנשי “השומר”.
ארגון “השומר” הצליח ביעדו העיקרי: שמירה עברית ביישוב
בארץ ישראל. והוכיח את יכולתו ואת ערכו של “השומר” העברי. “השומר” לא הצליח
לקבל את השמירה בכל היישובים העבריים בארץ ישראל, ואף נאלץ לעזוב את
המושבות הגדולות חדרה ורחובות בעקבות חילוקי דעות; אך השמירה העברית הונהגה
ונשארה בידי שומרים עבריים.ארגון ההגנה־ הוקם בקיץ 1920, במידה רבה, על בסיס התשתית של “השומר”. עם הקמת מדינת ישראל
היוותה אחת מתשתיותיו של צה""ל.
– גדוד העבודה, הוקם בקיץ 1920 על ידי מנהיגי “השומר” ו“החלוץ”, ופעל עד 1929. הגדוד הצליח לממש את הרעיונות שעמדו בבסיס “לגיון העבודה”.
– אגודת השומרים, הוקם על ידי אנשי “השומר” ב־1933, וקיים עד היום כחברת שמירה.
– תנועה הקיבוצית הושפעה מן הרעיונות של “השומר” בדבר התיישבות בצורה של קומונות.
– אחד ממייסדי “השומר”, יצחק בן־צבי, היה לנשיאהּ השני של מדינת ישראל.
על שם הארגון נקראו:
– תנועת הנוער הציונית “השומר” (נוסדה ב־1909), ואחר “השומר הצעיר” (נוסדה ב־1913).
– ארגון השומר החדש ־ ארגון התנדבותי לשמירה חקלאית, פעיל בעיקר בנגב ובגליל.
– מתחם “תל השומר”.



3. ניל""י
לאחר התעמרויות בלתי פוסקות של העות’מאנים ביהודי ארץ
ישראל, החליטו אהרן אהרנסון (אגרונום ומדען, יזם ואיש ציבור מזכרון
יעקב), אבשלום פיינברג (עוזרו של אהרנסון בעבודתו המדעית וידיד משפחת
אהרנסון), ואלכסנדר אהרנסון (אחד מאחיו של אהרון), להתחיל ולפעול באופן
מעשי למען סיום השלטון הטורקי בארץ ישראל.
בתחילה הציע פיינברג לעורר מרד צבאי של היישוב בסיוע
הבריטים. הצעה זו של פיינברג נדחתה על ידי אהרן אהרנסון, מחשש לתוצאות
המרות אם תיכשל. במקום זאת הוחלט להקים ארגון שיספק מודיעין צבאי לבריטים,
מתוך הנחה שלכך הם נזקקו.
החל מיולי 1915 נעשו ניסיונות
כושלים רבים ליצור קשר עם הבריטים. לעיתים נוצר קשר שלא החזיק מעמד,
ולעיתים לא התקבלו הניסיונות במאור פנים בריטי. פעם אחת אף גורשו אנשי
ניל“י בבושת פנים ממצרים. באחד הניסיונות להגיע למצרים הותקפו על ידי
בדואים שניים מאנשי ניל”י שהיו בדרכם למצרים. בהתקפה נהרג אבשלום פיינברג
ונפצע יוסף לישנסקי, שומר מן המושבה רוחמה שהצטרף עם הזמן לניל""י.
במשך תקופה זו חזרה שרה אהרנסון, אחותם של אהרון
ואלכסנדר, מאיסטנבול לארץ, והשתלבה בעבודת הריגול. הארגון גדל והתפתח,
ונוספו אליו כמה עשרות אנשים. הבולטים מביניהם היו יוסף לישנסקי,
ונעמן בלקינד. ראשי ניל“י נעזרו גם בכמה ערבים, שעבדו בתחנת הניסיונות
החקלאיים בעתלית אותה הקים וניהל אהרן אהרנסון, אשר שמשה כבסיס לפעולות
ניל”י.
הקשר עם הבריטים נוצר לבסוף כאשר אהרן אהרנסון הגיע
ללונדון דרך גרמניה ודנמרק. מאנגליה הפליג אהרנסון למצרים, שם פעל כיועץ
למודיעין הצבאי הבריטי ומשם החל לארגן הפלגות קבועות של אוניות לחופי
הארץ.
החל מפברואר 1917 ועד לתפיסת הרשת, קיימה האוניה הבריטית מנגם (Managem) את הקשר בין
רשת הריגול בעתלית לבין הבריטים במצרים. היא הייתה מבקרת בחוף עתלית מדי
כמה שבועות, בעיקר בלילות ללא ירח. רוב נסיעותיה הסתימו בלא כלום בגלל
הקושי לנחות על החוף.
באחת מהפלגותיה, ב־19 בפברואר 1917, ניתן השם ניל“י לקבוצת
הריגול: ליובה שניאורסון, אחד מחברי הרשת, ישב על הסיפון ועלעל בתנ”ך,
כשאהרן אהרנסון שוחח עם קצין בריטי, שהציע שבמפגש אנשי הרשת עם היורדים
מהאונייה יזדהו הדדית, כדי למנוע טעויות. אהרנסון ביקש משניאורסון להציע
סיסמה, ושניאורסון הציע את ראשי התיבות של הפסוק שהיה לנגד עיניו: “נצח
ישראל לא ישקר” (שמואל א' טו כט). הסיסמה מצאה חן בעיני אהרנסון, והיא
נקבעה להיות ‘ניל""י’. מאוחר יותר הפך שם זה למזהה את הרשת כולה.



בשלב זה החלה שגרת עבודתם המעשית של אנשי ניל“י. לשם יצירת
קשר עם המנגם הם היו יוצאים לחכות על החוף בערב, בימים שנקבעו מראש. בימים
אלו, הייתה המנגם חולפת תחילה בשעות היום מול החוף, בדרכה לפגישה עם מרגלים
ערבים בסוריה ולבנון. כשהייתה מול זכרון יעקב, היו אנשיה מביטים במשקפת
לראות אם חלון הצריף בכרם משפחת אהרנסון פתוח. זה היה הסימן לכך שהדרך
פנויה. המנגם הייתה מגבירה את הוצאת העשן מארובתה, לסמן שהמסר נתקבל. בשעות
הערב או הלילה הייתה שבה, וממנה היו יורדים אנשים ונפגשים עם אנשי ניל”י
שחיכו להם על החוף, או בתחנה בעתלית. מפגש כזה היה מסוכן: אפשר היה להיתקל
ברועים ערבים או בחיילים עות’מאנים. בנוסף, היה חשש להטבעה (שלא התממש) על
ידי צוללות גרמניות, ובשל תוואי קרקעית הים באזור המפגש הקבוע־ היה קיים גם
סיכוי שהאונייה תיתקע על החוף ולא תצליח להפליג.
האנשים היו נפגשים, ולמניעת טעויות בזיהוי בחשכה היו
קוראים זה לעומת זה: “ניל”י!"" ־ “טוביה!” (הסיסמה שנקבעה כתשובה, על שם בנו
של יוסף לישנסקי) ואז היו מעבירים זה לזה את המידע או החפצים שהיו צריכים
להעביר.
באמצעות המנגם, לניל“י היה קשר רציף ולא מצונזר עם גורמים
מחוץ לאימפריה העות’מאנית. כך העבירה ניל”י לבריטים פרטי מידע צבאיים
וכלליים על הנעשה בארץ לשם שימוש צבאי ופוליטי, וכן העבירה סכומי כסף
גדולים ממצרים לשם סיוע ליישוב להתמודד עם הרעב בתקופת המלחמה.
מטרתה של ניל“י בתחילה הייתה להעביר מידע לצבא הבריטי.
חברי ניל”י העבירו מידע לבריטים על הנעשה בארץ ישראל במגוון של היבטים
צבאיים וכלכליים, החל מתנועת כוחות עות’מאניים ומיקום כלי רכב, עד מחירי
מצרכים. יוסף לישנסקי נהג לערוך מסעות בכל הארץ, לאסוף את המידע מהרכזים
והמודיעים במקומות השונים.
עבור הבריטים הייתה ניל“י מקור מידע יוצא דופן באמינותו.
אנשי המודיעין הבריטיים לא סמכו על אמינותם של הסוכנים הערבים שהפעילו
באזור ארץ ישראל וסוריה, והמודיעין שסופק על ידי ניל”י נחשב לאמין ותפס
מקום בין המקורות החשובים בעיני הבריטים. יתרון גדול נוסף היה הידע המעמיק
והמקיף שהעמיד אהרן אהרנסון לרשות המודיעין הבריטי בנוגע לתנאיה הטבעיים
והאנושיים של ארץ ישראל וסביבותיה. כמו כן, כמה מאנשי ניל“י דיברו גרמנית
ויכלו לקבל מידע מקצינים גרמנים. החסרון הגדול היה בכך, שהמידע שסיפק
הארגון היה מגיע לעיתים קרובות באיחור גדול. מפגשים עם אוניית הקשר התרחשו
בתדירות נמוכה, וכך אירע, שהמידע שהשיגה ניל”י ־ פעמים אף מידע שסוכני
ניל""י היו הראשונים להניח עליו את ידם ־ התיישן, או שהבריטים הצליחו להשיגו
בינתיים בדרכים אחרות.
מצבו הכלכלי של היישוב היהודי במלחמת העולם הראשונה היה
בכי רע. בתחילתה התקופה הגיעו משלוחי כסף שנאספו על ידי יהודים במדינות
אחרות, אך גם אלו לא הגיעו ליעדם בשלמות: העות’מאנים החרימו חלקים גדולים
מתוכם. הם התנו בנוסף, שהכסף יגיע בשטרות ולא במטבעות. השלטונות
העות’מאניים ניסו לשמור על ערכה של הלירה בנייר, אך ערכה הלך והדרדר. נוצר
מחסור במצרכים חיוניים. במהלך המלחמה גוועו ומתו ברעב אלפי יהודים. המצב
החריף בצורה משמעותית בתחילת אפריל 1917, עם גירוש
תל אביב שיצר מצוקה נוראית בקרב אלפי המגורשים. במקביל, הכרזת המלחמה של
ארצות הברית על גרמניה גרמה להפסקה מידית של כל הסיוע הכספי מארצות הברית
לארץ ישראל.



כדי להקל על המגורשים ביצעה ניל""י שתי פעולות:

כשהתפרסם דבר הגירוש בעיתונות שמחוץ לאימפריה
העות’מאנית, קרא אליו אחמד ג’מאל פאשה את עסקני היישוב היהודים וציווה
לשלוח מברקים המכחישים את דבר הגירוש (בתמורה להקלות מסוימות במצב
הגולים). אנשי ניל“י העבירו את העובדות, ללא צנזורה, לפיקוד הבריטי
במצרים. הידיעות פורסמו בעיתונות חו”ל והביאו לשיפור מיידי במצב
המגורשים. ייתכן כי הן מנעו גירושים נוספים משאר המקומות בארץ
ישראל.
אהרן אהרנסון פעל לגייס סכומי כסף גדולים במצרים לשם  משלוחים לארץ לשם מטרה זו החל לפעול במצרים באביב 1917 ועד מיוחד, בו היו חברים עסקנים ארצישראלים ששהו במצרים
בשנות המלחמה. אהרנסון לא שותף באורח רשמי בוועד, כיוון ששהותו במצרים
הייתה סודית, אך הוא דאג לאיסוף הכסף ולהעברתו.




ב־15 באפריל הגיע משלוח הזהב
הראשון לעתלית, ולאחר מכן הגיעו משלוחי זהב בקביעות עם המנגם. בחישוב
משוער, עד לכיבוש הארץ בידי הבריטים הועברו בין 20,000 ל־25,000 לירות טורקיות בזהב, שנאספו מיהודים מכל רחבי העולם.



הוקפד על שליחת הכסף במטבעות, שערכם היה יציב וגבוה הרבה
יותר משל שטרות. על מנת לא לעורר חשד, הוקפד שמטבעות אלו יהיו מן השנים
שלפני המלחמה. הכסף הועבר לידי ועד ההגירה בראשות מאיר דיזנגוף, וזה דאג
לחלק את הכספים לנצרכים. בתחילה היה הכסף מיועד לצורך המגורשים בלבד, אחר
כך הוחלט שהוא יחולק גם לעניים שלא גלו. פרט לחלוקה ציבורית, נשלחו בעזרת
המנגם כספים לאנשים פרטיים בארץ ישראל. גם כספים אלו עברו דרך ועד
ההגירה.
בתחילת ספטמבר 1917 תפסו
העות’מאנים יונת דואר שנשלחה על ידי שרה אהרנסון. ליונה הייתה מצורפת הודעה
מוצפנת, שהעות’מאנים לא הצליחו לפענח. תפיסת היונה לא חשפה את הרשת, אך
לאחר תפיסתה ידעו העות’מאנים בוודאות שקיימת רשת ריגול הפועלת בארץ. תפיסת
שני מרגלים ערבים, שפעלו ללא קשר לניל""י, לא הניחה את דעתם. כמה ימים לאחר
מכן, יצא נעמן בלקינד על דעת עצמו למצרים, לפתור את תעלומת היעלמותו של
אבשלום פיינברג, שדבר מותו נשמר בסוד. הוא נתפס בדרך, נחשד כמרגל, נחקר
וחשף את שאר הרשת. הצבא העות’מאני כיתר את זכרון יעקב בתחילת
אוקטובר 1917, ועצר רבים מאנשי הרשת.
ראשי הרשת וחברים בה עונו עינויים קשים. לאחר זמן מה ביקשו
העות’מאנים להעביר את המעונים לחקירה ממושכת יותר בנצרת. שרה אהרנסון חששה
מהמשך החקירות והעינויים, והתאבדה ביריית אקדח בפיה. היא מתה שלושה ימים
לאחר מכן. לפני הירי הספיקה לכתוב מכתב המפרט מה לעשות לאחר מותה. במהלך
החקירות בנצרת נמצא ראובן שוורץ, אחד מאנשי ניל""י שנתפסו, תלוי בחדר המעצר.
לא ידוע אם התאבד או מת במהלך החקירות ונתלה אחר כך. יוסף לישנסקי הספיק
להימלט, ונערך אחריו מרדף. לאחר שברח במשך כ־20 ימים, נתפס ונשלח לכלא בדמשק. ב־16 בדצמבר 1917 נתלו נעמן בלקינד ויוסף לישנסקי.
אהרן אהרנסון, ששהה במשך כל אותו הזמן בחו""ל, המשיך לפעול
באופן דיפלומטי מול הבריטים במטרה להשיג הישגים מדיניים. לאחר מלחמת העולם
הראשונה הוא הצטרף לחיים ויצמן ולחברי המשלחת הציונית לשיחות השלום בפריס.
ב־1919 התרסק המטוס שבו טס מצרפת לבריטניה בתעלת למאנש והוא נהרג.



הישגי התנועה:
חייהם של אלפי אנשים ניצלו בעקבות המודיעין שספקה ניל""י ־
על פי הערכה בריטית לאחר המלחמה, נחסכו חיים של כשלושים אלף חיילים
בריטיים. פעולותיו של אהרן אהרנסון בקרב הקצונה והדיפלומטיה הבריטית (אשר
חלק מאנשיהן הפכו מאוחר יותר לבעלי עמדות רבות השפעה) גרמו, ללא ספק,
לשיפור היחס כלפי היהודים בתחילתו של המנדט הבריטי.



תועלת נוספת, מהותית, הייתה הצלת רבים מאנשי היישוב ממוות
ברעב, זאת על ידי הברחת כסף רב לארץ על סיפון המנגם. קשה לומר במדויק כמה
אנשים ניצלו כך, אך אפשר לאמוד שמדובר במאות או אלפים (באותה תקופה מתו
אלפים רבים ברעב; על פי ההערכות הקיצוניות מדובר בכ־25,000 איש).
יתר על כן, ניל""י עוררה את דעת הקהל בעולם החופשי לנעשה
בארץ ובעיקר לגירוש תל אביב, ובכך ייתכן מאוד שמנעה גירושים נוספים (ואפשר
שאף טבח מאורגן דוגמת רצח העם הארמני).
ממסמכי המודיעין הבריטי, שנחשפו לאחרונה, עולה כי לאהרן אהרנסון כמנהיג ניל""י היה חלק בהצהרת בלפור ב־1917,
שהעניקה ליהודים בית לאומי בארץ ישראל; עוד מסתבר כי הוא ואחיו שמואל
אהרנסון, קיבלו לעיונם את טיוטת נוסח ההצהרה.



 
פרק 69: המנדט הבריטי על ארץ ישראל 1917־ 1948
הבריטים בפיקודו של הגנרל אדמונד אלנבי כבשו את ארץ ישראל מידי העות’מאנים בשנת 1917, במסגרת מלחמת העולם הראשונה, והחזיקו בה עד שנת 1948.
מ־ 19 עד 26 באפריל 1920 התקיימה “ועידת סן רמו”.
הייתה זו ועידה בינלאומית שנערכה בסן רמו שבאיטליה בהשתתפות מדינות ההסכמה
במלחמת העולם הראשונה, ודנה בחלוקת האימפריה העות’מאנית לשעבר בין המעצמות
האירופיות המנצחות. בועידת סן רמו השתתפו ראשי ממשלות בריטניה, צרפת,
איטליה ויוון, ונציגי יפן ובלגיה. הועידה אישרה מחדש ובהרחבה את תנאי הסכם
סייקס־פיקו שנחתם ב־ 16 במאי 1916 בין צרפת לבריטניה לחלוקת האזור. ב־ 24 באפריל 1920 החליטה הועידה למסור
לבריטניה את השלטון על ארץ ישראל במנדט. המנדט ניתן מטעם חבר הלאומים. נקבע
שהשטח שיהיה הבית הלאומי לעם היהודי יכלול את השטח שממערב לנהר הירדן.
המנדט כלל גם את עבר הירדן המזרחי.
המושל הבריטי הראשון היה לורד הרברט סמואל שהגיע בינואר 1920.
ב־ 1922 אימץ חבר הלאומים את
עקרונות “הצהרת בלפור” שקבעה כי בארץ יוקם בית לאומי לעם היהודי ולשם כך
השלטון יסייע ליהודים ולהתיישבות היהודית בארץ. המנדט יכיר בסוכנות כנציגת
העם היהודי ובעברית כשפה רשמית לצד הערבית והאנגלית. מנגד נקבע גם כי
יובטחו זכויותיהם ומעמדם של שאר חלקי האוכלוסייה. המתח בין שתי המגמות הללו
ליווה את שלטון המנדט הבריטי לאורך כל ימיו. המנדט דאג לביטחון, משפט
ותשתיות בסיסיות. בפעם הראשונה זכה העם היהודי להכרה בזכותו הלגיטימית על
ארץ ישראל.
ארצות הברית אישרה את החלטת חבר הלאומים. בהחלטה מספר 322 של בית הנבחרים והסנאט של ארצות הברית מ־ 21.9.1922 קיבלה החלטת ועידת סן רמו תוקף עם חתימתו של הנשיא הרדינג.
במשך שנות ה־20 של המאה ה־20, נכנסו לארץ כמאה אלף עולים, וכששת אלפים
מהגרים לא יהודים. עלייה זו נקלטה בארץ על ידי תנועות מיישבות, אשר קבלו
לרשותן קרקעות, בתנאי שהן תעובדנה על ידי יהודים, ושתשמשנה לצורכי קליטת
העלייה.
הדבר גרם להתמרמרות בקרב האוכלוסייה הערבית, אשר החלה
באופן הדרגתי לפתח זהות ערבית־פלסטינית לאומית. במקרים מסוימים רכישות קרקע
גדולות, מבעלי קרקעות שישבו בחוץ לארץ, גרמו לסילוק התושבים הערבים, שעיבדו
את האדמה כאריסים. תופעה זו גרמה להתנגדות רבה לעלייה בקרב הערבים בארץ. על
מנת להשקיט את הרוחות החליטה הממשלה הבריטית על מכסות לעלייה. עם התגברות
מעשי האלימות והקונפליקטים בין יהודים לערבים, שרי המושבות הבריטים שנדרשו
לעניין הטילו הגבלות שונות על היקף ממדי העלייה ועל היקף רכישת
הקרקעות.
בשנת 1921 ביקר צ’רצ’יל באזור,
בתפקידו כשר המושבות, בסמוך לפרוץ מאורעות תרפ“א. בביקורו דרשו הערבים לבטל
את הצהרת בלפור ולשים קץ לעלייה היהודית. דרישות אלו, ומאורעות הדמים
שהתחוללו, הביאו את צ’רצ’יל לפרסם את “הספר לבן”, מסמך מדיניות בו ניסה
להציג תוכנית שלמה להסדר פוליטי חדש במזרח התיכון, תוך התייחסות פרטנית
לבעיית ארץ ישראל. הוא קבע כי ב”ארץ ישראל המזרחית"", עבר הירדן, לא יוקם
הבית היהודי, ותוקם מדינה ערבית אותה יקבל אחיו של פייסל מלך עיראק,
עבדאללה. פירושו של דבר היה קריעתו של עבר הירדן מתחומי המנדט הבריטי,
וייסודה של ממלכת ירדן.
השנים 1921־ 1925 הן תקופת העלייה השלישית והרביעית. זוהי תקופה של התרחבות
היישוב, הקמת עשרות יישובים חדשים, וגיבוש ההסתדרות ומוסדות “כנסת
ישראל”.
המתח בין היהודים והערבים גבר. ב־ 24.8.1929 בוצע על ידי ערבים מוסלמים תושבי העיר חברון והסביבה טבח ביהודי
העיר בשבת, י“ח באב תרפ”ט, כחלק ממאורעות תרפ""ט בארץ ישראל. בעקבות
המאורעות נעזבו מספר יישובים. עליית היהודים לארץ כמעט הופסקה. משבר
דמוגרפי וכלכלי התחולל בין השנים 1926־ 1930.
בין השנים 1930־ 1936 הייתה תקופת העלייה החמישית. בתקופה זו הייתה התרחבות כלכלית,
דמוגרפית והתיישבותית. מפלגות הפועלים הגיעו לשלטון בהסתדרות
הציונית.
בשנים 1936־ 1939 היה המרד הערבי. “ועדת פיל” הבריטית התכנסה ב־ 1937. הועדה הציעה בין היתר במסקנותיה, הקמת מדינה יהודית בחלק
מהארץ. ב’ספר הלבן' שפורסם, אחרי ועידת לונדון ב־ 1939, הוגבלה מאוד העלייה לארץ ישראל.
1939־ 1945 – מלחמת העולם השנייה. העלייה כמעט נבלמה וההתיישבות הואטה.
1945־ 1947 – הכנות להקמת מדינה,
מרי בבריטים. ארגון “הברחה” ועלייה בלתי חוקית. הישוב היהודי הלך והתחזק
לעומת הערבים.
ב־ 29.11.1947 החליטה עצרת האומות המאוחדות על סיום המנדט הבריטי. החלטת האו""ם מספר 181 קבעה את חלוקת הארץ בין יהודים וערבים. היהודים שמחו והערבים
התנגדו.
הליגה הערבית שהתכנסה בקהיר ב־ 11.12.1947 החליטה שלא לקבל את החלטת האו""ם. החלה מלחמה בין שני חלקי
האוכלוסייה, הערבים והיהודים. הבריטים לא עשו דבר כדי לעזור.
הבריטים הודיעו שיפנו את הארץ עד אוגוסט 1948 ותכננו את הפנוי בעוד היהודים התכוננו להקמת מדינה.
הפינוי הבריטי החל. הנציב העליון עזב את ירושלים ובא לחיפה. ב־ 14.5.1948 הוריד הנציב הבריטי את הדגל הבריטי בנמל חיפה ועזב. כך הסתיים המנדט הבריטי על ארץ ישראל.
המנדט הבריטי הסתיים בלילה שבין ה־ 14 וה־ 15 למאי 1948. למחרת הוכרז על הקמת מדינת ישראל והתחילה מלחמת
העצמאות.
התפתחות הפרוייקט הציוני בין השנים 1921 ל־ 1948 תחת המנדט הבריטי



במהלך תקופת המנדט הבריטי בארץ ישראל זכתה התנועה הציונית להצלחה והיישוב גדל מ־ 56,000 בשנת 1918 ל־ 600,000 בסוף 1947. תחת שלטון המנדט הבריטי הוקמו עשרות יישובים חדשים ובהם
קיבוצים, מושבים, מושבות וערים. היישוב הצליח להקים רשתות חינוך נרחבות,
ארגוני סיוע לעובדים ולמהגרים וכוח צבאי. שלטון המנדט הבריטי ב־
1920, הכיר בהסתדרות הציונית כנציגת היהודים ואפשר לה לקבוע את העולים מתוך מכסה שהקצה.
בתקופת המנדט הבריטי הוקמו מוסדות פוליטיים שייצגו את כלל
האוכלוסייה היהודית, הבולטים בהם היו “כנסת ישראל” – היוותה פרלמנט מקומי
ו“הוועד הלאומי”, שהיה גוף מבצע. המקור החוקי לסמכות זו היה בפקודה
מנדטורית שהכירה ביהודים כ“עדה דתית” הרשאית לנהל את ענייניה
הפנימיים.
השלטון החדש ביטל את האיסור על קניית אדמות ובעקבות זאת
התגבר בהסתדרות הציונית הזרם שכונה “הציונות המעשית” שדרש לקדם את
ההתיישבות בארץ.
קניית האדמות גברה ובכדי להביא לארץ עולים רבים ככל האפשר
הוחלט להקים “הסתדרות עובדים”, בראשה הוצב דוד בן גוריון. הסתדרות העובדים
פעלה למען קידום ההתיישבות השיתופית המבוססת על עבודה עברית, ארגון הפועלים
היהודים בארץ, תמיכה בהם והכשרתם לקראת העלייה לארץ.
הסתדרות העובדים שכללה רק מפלגות פועלים ציוניות מילאה
בהדרגה חלק ניכר מהפונקציות של “המדינה שבדרך”. היא עסקה בתרבות וספורט
(הפועל), בחינוך (זרם העובדים), בבנייה ושיכון (סולל בונה, שיכון עובדים),
באספקת שירותים רפואיים (קופ""ח) ובהקמת מפעלים כלכליים (“בנק הפועלים”,
“חברת העובדים”).
הבחירות לכל המוסדות הציוניים באותה התקופה התנהלו על בסיס
השיטה היחסית: המפלגות השותפות בקואליציה (בדרך כלל לא כללו קומוניסטים
ורביזיוניסטים) חילקו ביניהן את אישורי העלייה, את התקציבים ואת המינויים
הפוליטיים על פי שיטת “המפתח המפלגתי”, קבלה ביחס לכמות בקואליציה.
תקופת המנדט הייתה תקופה של עיצוב והתארגנות היישוב
היהודי. היישוב היה מאורגן כך, שעם תום תקופת המנדט, רבים מהמוסדות הנדרשים
לצורך פעולתה של מדינה עצמאית היו כבר קיימים ופועלים מזה שנים.
הבריטים שלטו בארץ למעלה משלושה עשורים והשאירו חותם ברור על אופייה וגם על דמותה של מדינת ישראל לעתיד לבוא.
השפעה זו באה לידי ביטוי במספר תחומים:

תשתיות ־ הבריטים השקיעו משאבים רבים בתשתיות
תחבורתיות שאפשרו ניידות משופרת ברחבי הארץ וחיבורה לארצות השכנות.
הפיתוח העניק להם יתרון שלטוני ואסטרטגי בארץ, ובאמצעותו סופקה תעסוקה
לתושבים. במיוחד ניכרה בנייה של תשתיות תעבורה בפתחן של הערים הגדולות
תל אביב וירושלים והרחבת מסילות ברזל ופיתוח מערכת רכבות. חותמו של
הפיתוח הבריטי ניכר בעשורים הראשונים של מדינת ישראל, למשל בנמל חיפה
שנשאר נמלה המרכזי של ישראל עד הקמת נמל אשדוד.
סדרי שלטון ומשפט ־ הבריטים הנהיגו מערכת שלטון מסועפת
הבנויה על עקרונות ניהול וארגון מודרניים. מדינת ישראל ירשה הרבה
מעקרונות המשפט המנדטורי האנגלי לתוך מערכת המשפט שלה לאחר קום המדינה,
כולל החקיקה בתחום התכנון והבנייה שהחלה בארץ־ישראל עם כינון
המנדט.
פיתוח ירושלים ־ הבריטים קבעו את ירושלים כבירת הארץ,
לראשונה מאז תקופת הצלבנים, והשפיעו על עיצוב נופה לדורות, כאשר תיקנו
את התקנה המחייבת לבנות בניינים מצופי אבן בירושלים.
צה“ל ־ מיקום בסיסי צה”ל, כגון תל השומר וצריפין,
מקורו בבסיסים בריטיים שהוקמו במקום, וכן חלק נכבד מהקצינים הבכירים
ביותר בצה""ל לאחר הקמתו רכשו את עיקר ניסיונם הצבאי במסגרת הצבא
הבריטי, ועובדה זו הביאה להשפעת המורשת הבריטית על עיצוב דפוסיו של
הצבא החדש.

 
פרק 70: ארגונים צבאיים ומחתרות תחת השלטון הבריטי



לאחר כיבוש ארץ ישראל בידי הבריטים קמו ארגונים צבאיים
ומחתרות שבמקביל לבניית היישוב העברי בארץ ישראל, פעלו להשגת עצמאות לעם
היהודי, הן בדרכים פורמאליות ודיפלומטיות, והן בדרכים מחתרתיות
לוחמניות.



1. גדוד העבודה
“גדוד העבודה וההגנה על־שם יוסף טרומפלדור”, או בשמו
המקוצר “גדוד העבודה”, היה ארגון חלוצים שיתופי. חברי גדוד העבודה דגלו
במנעד רעיונות סוציאליסטי וקומוניסטי, לאומי וציוני. “פלוגות” גדוד העבודה
עבדו ברחבי ארץ ישראל בשנים 1920– 1929. הגדוד הוקם ע""י מנהיגי “השומר” והתנועה הציונית העולמית
“החלוץ”. כאשר הוקם חשבו להכליל בשמו את המילה: “הגנה”, אך זו הוסרה, או
הוסתרה, בשל החשש משלטונות המנדט הבריטי. הוא ממשיך דרכו של “לגיון העבודה”
של “השומר”. הגדוד הוקם על ידי מנהיגי החלוץ ואנשי “השומר”: מניה וישראל
שוחט, יצחק שדה ויהודה אלמוג, אשר גייסו כ־ 88 מייסדים, רובם מחניכיו של יוסף טרומפלדור בתנועת “החלוץ” ברוסיה.
הכרזתו הרשמית של הקמת הגדוד הייתה ב־ 25 באוגוסט 1920, במלאת חצי שנה למותו של
יוסף טרומפלדור במאורעות תל־חי. לאחר מכן, הצטרפו מאות חלוצים
וחלוצות.
במהלך כל שנות קיומו (עד דצמבר 1929) היו חברים בגדוד העבודה כ־2,500 איש.
על הקמת הגדוד השפיעו שני מאורעות היסטוריים: הצהרת בלפור
(1917), שגרמה לרבים לצפות להגשמה מהירה של הציונות, ומהפכת אוקטובר בנובמבר 1917 ברוסיה,
שהביאה לעליית הקומוניסטים הבולשביקים לשלטון ברוסיה לאחר מלחמת אזרחים
עזה.
מטרות מנהיגי הגדוד היו שיתופיות, התיישבות והגנה, כל זאת בכפיפות להסתדרות העובדים העבריים בארץ ישראל. ב־1921 גובש המצע האידאולוגי של הגדוד, הוא הוגדר כארגון ארצי בעל סמכות
מרכזית, שתפקידו בניין הארץ על ידי יצירת קומונה כללית של העובדים העבריים
בארץ ישראל. עקרונותיו היו חלוציות: כיבוש, הגנה על היישוב העברי, קליטת
העלייה, יצירת הווי חברתי חדש על בסיס שיוויוני והגשמה עצמית. חברי הגדוד
דגלו בעלייה יהודית המונית וחופשית לארץ, ובהקמת כוח הגנה יהודי מאורגן
בארץ ישראל.
הניהול הכלכלי של הגדוד היה שיתופי: כל הכנסות החברים
הופקדו בקופה משותפת, לפי עקרון של קומונה ארצית. הקופה המשותפת נועדה לשמש
את כולם באופן שוויוני ולפי צורכיהם.
בתחילת דרכו, התרכזו מירב פעולות הגדוד בהעסקת אנשיו
בעבודות ציבוריות: בגדוד העבודה היו “פלוגות” קטנות וגדולות, של חניכי
“החלוץ” ו“השומר הצעיר” או “טכניות”, שחבריהן פועלים או “מומחים”, בעיר או
בהתיישבות העובדת. הפלוגות עסקו במגוון מקצועות: חקלאות לסוגיה, מלאכה,
סבלות, הובלה ממונעת, סלילת כבישים, תפירה ועבודות שירות במחנות הצבא
הבריטי.
לכשהתמעטו העבודות הציבוריות פנו אנשי הגדוד להקמת
התיישבות חקלאית: חברי הגדוד לקחו חלק בבניית יישובים אחרים, ועסקו בסלילת
כבישים (כביש טבריה–טבחה), ייבוש ביצות, סבלות, בניין בתים, חקלאות ועוד.
אנשי הגדוד הותירו את רישומם בנופה של ירושלים, לאחר שבנו במו ידיהם את
שכונות הגנים בעיר: רחביה, תלפיות, בית הכרם, וכן בנו את בנין ישיבת פורת
יוסף בעיר העתיקה ואת בניין “הדסה” בקרן הרחובות הרב קוק והנביאים (שמותיהם
כיום). בתל אביב נטה הגדוד את אוהליו, בין השאר, בשכונת מחלול על חוף תל
אביב; חברי הפלוגה עסקו בבניית רחוב נחלת בנימין, רחוב בן יהודה, שדרות
רוטשילד ובית הספר תל נורדאו, וכן בבניין בתים ביפו. הם בנו את הבית האדום
בתל אביב.
היישובים אשר הוקמו על ידי חברי גדוד העבודה הם: המשק המשותף של עין חרוד ותל יוסף שבעמק יזרעאל ב־1921, ורמת רחל שהוקם ב־1926. כפר גלעדי, שחבריו היו אנשי השומר בהם מניה וישראל שוחט, (הוקם בשנת 1916 אך
ננטש לאחר מאורעות תל חי) השתייך לגדוד העבודה באופן רשמי, אך למעשה התנהל
בנפרד.
מצב כלכלי קשה וחילוקי דעות אידאולוגיים הוביל לפילוג
בגדוד העבודה. פלוגת גדוד העבודה בעמק יזרעאל שהוקמה בתחילה בשני יישובים:
עין חרוד ותל יוסף, התפלגה לשני קיבוצים נפרדים באביב 1923. חלק מחברי עין חרוד היו אנשי העלייה השנייה, נאמני “אחדות
העבודה”, בעוד שרובם ככולם של חברי תל יוסף היו אנשי העלייה השלישית. חברי
עין חרוד, יחד עם קבוצות חלוצים אחרות, הקימו את תנועת “הקיבוץ המאוחד”.
אחר כך, באמצע שנות העשרים, הגדוד התפלג בין ימין לשמאל: הזרם השמאלי היה
מעוניין להילחם ליישום עקרונות הסוציאליזם והקומונה הארצית שתכלול את כל
הפועלים בארץ ישראל, ואילו תמיכת הזרם הימני הייתה נתונה ראשית כל לבנית
המשק של הפלוגה ולערכים לאומיים.
תמורות כלכליות וחברתיות בהרכב היישוב היהודי בארץ ממחצית
שנות העשרים, מתחים עם הנהגת ההסתדרות והמצב הכלכלי הקשה שתוצאתם הייתה
אבטלה ורעב בגדוד העבודה, הביאו קבוצה בקרב זרם השמאל בגדוד, חלקם אנשי
“החלוץ” לשעבר, להתארגן בראשותו של אחד מראשי הגדוד, מנחם אלקינד,
ולעזוב את הארץ לברית המועצות. מנהיגי הקבוצה קיבלו מן השלטונות בברית
המועצות קרקעות בחצי האי קרים, לשם הקמת קומונה בשם “וויו נובה” (“דרך
חדשה” באספרנטו). עזיבת חברי הגדוד אל קרים התרחשה בהדרגה בשנים
1927־ 1929, והתקבלה בתדהמה ובכאב אצל חבריהם ומכריהם בארץ.
ב־1935 הפכו השלטונות הסובייטיים
את הקומונה לקוֹלְחוֹז (משק שיתופי), וצורפו אליו פועלים ומשפחותיהם מרחבי
ברית המועצות, ובכך הושם קץ למעשה לקומונה “וויו נובה” בצביונה היהודי.
אלקינד ואחרים נרצחו בטיהורי סטלין. שרידי החברים היהודים מארץ־ישראל
בקולחוז נרצחו על ידי החיילים הנאצים. כמה מחברי הגדוד שעזבו ובני
משפחותיהם, חזרו לארץ במשך השנים.
בשנת 1927 החלו תהליכי התפוררות בגדוד העבודה. בקיץ 1929 הוחלט על התאחדותה של
שארית גדוד העבודה עם התנועה הקיבוצית שמייסדיה התפלגו ממנו – “הקיבוץ
המאוחד”. תנועה זו הוקמה על ידי קיבוץ עין חרוד, ויישובי גדוד העבודה
(הקיבוצים תל יוסף, כפר גלעדי, תל חי ורמת רחל) הצטרפו אליה.



2. ארגון ההגנה
ארגון ההגנה היה הארגון הצבאי הגדול והמרכזי של היישוב
היהודי בארץ ישראל בתקופת המנדט הבריטי, והיווה למעשה את התשתית להקמת צבא
הגנה לישראל עם הקמת המדינה.



ההגנה הוקמה במאי 1920 על ידי
מפלגת אחדות העבודה כחלק משינוי התפיסה הבטחונית של ראשי היישוב ־ עד לאותה
תקופה התפיסה הבטחונית של היישוב בארץ ישראל דגלה בהגנה על יישובים בודדים,
אך בעקבות מאורעות תל־חי השתנתה התפישה הבטחונית והיה צורך להקים ארגון
שיוכל להגן על כל ארץ ישראל. על מנת לבצע את השינוי פורק ארגון השומר
והוקמה ההגנה.



מפלגת אחדות העבודה התקשתה לממן ולהרים ארגון בסדר גודל של
ההגנה, ולכן, לאחר כחצי שנה הועברה השליטה בארגון לידי ההסתדרות, שאיחדה
לתוכו את חברי גדוד העבודה וההגנה.
במהלך שנות העשרים המצב הכלכלי והבטחוני בארץ ישראל היה
נוח ועל כן ההשקעה בהגנה לא הייתה מרבית, ובמקום כוח צבאי מסודר היא אורגנה
כמיליציה אזרחית שאורגנה רובה ככולה סביב יוסף הכט. מאורעות תרפ“ט
(1929) תפסו את ההגנה לא מוכנה ברוב חלקי הארץ, אך
במקומות שבהם היו קבוצות מאורגנות הפגיעה ביהודים הייתה מינימלית. בעקבות
המאורעות החלה ההגנה לקבל יותר תקציבים ולהתפתח, ברחבי הארץ הוקמו מסתורי
נשק (סליקים) וכשנתיים מאוחר יותר העבירה ההסתדרות את הפיקוד על ההגנה
ל”מפקדה הארצית"" ־ גוף אזרחי שהורכב מאנשי ההסתדרות ואנשי המחנה האזרחי
בחלוקה שווה, והופקד על הניהול הפוליטי של ההגנה.
במחצית השנייה של שנות ה־30 פעלה
ההגנה בשני מישורים: רשמי ומחתרתי. כל מישור כלל גופים ויחידות משלו, שפעלו
בשנים שונות. השביתה הערבית הכללית בשנת 1936 והמרד
הערבי הביאו את הארגון לשינוי טקטיקה. עד אותן שנים היו ויכוחים רבים בצמרת
היישוב בדבר המדיניות שיש לנקוט. על רקע ויכוחים אלו פרשו אברהם תהומי
וחבריו מהארגון והקימו את האצ""ל.
פעולות ההגנה במחצית השנייה של שנות ה־30 מתחלקות ל־2 תקופות עיקריות ־ 1936־1937 ו־1938־1939־ משום שב־1938 חלה החרפה במאבק האלים של ערביי ארץ ישראל. פעולות אלו נועדו
בעיקרן להתמודד עם המרד הערבי.



1936־1937:

הנוטרות:

הנוטרות הוקמה עם פרוץ המרד הערבי ב־ 1936, לאחר שהבריטים נאלצו לשתף יהודים במאבק לשמירת הסדר בארץ
ישראל, כדי לא להעמיס על הכוחות האנגליים באיזור. הנוטרים צוידו בנשק בריטי
ואומנו ע""י הצבא הבריטי. הנוטרים, רשמית, היו כפופים לצבא הבריטי, אך למעשה
פיקד עליהם ארגון ההגנה. אט אט הם נוצלו לפעילויות שונות של הארגון, כגון
העברת נשק, תוך שימוש במסווה חוקי. הבריטים היו מודעים לכך שבשיתוף ההגנה
במאבק בערבים הארגון קיבל תוקף חוקי, אך קיבלו זאת משום שהזדקקו לכח אדם.
בעוד ביוני 1936 מס' הנוטרים היה כ־1,300, בסוף אותה שנה הוא עלה לכ־3,000.




הנודדת:

לאחר שכמות הבזיזות וההצתות גדלה, הוחלט בפיקוד הארגון
להקים יחידה מחתרתית שתפגע בפורעים באופן ממוקד, לפני שיוציאו לפועל את
תוכניותיהם. על היחידה הופקד יצחק שדה, איש גדוד העבודה. “הנודדת” היה כוח
מצומצם מאוד של לוחמים שנע בשדות בלילות והתקיף את הכנופיות בעורפן. פעולות
הכוח היוו את המעבר מפעולות פסיביות לפעולות אקטיביות.




המשמרות הנעים:

המשמרות הנעים הוקמו כחלק מהנוטרות בקיץ 1937. בתחילה המשמרות נעו ברגל וקיימו סיורים בעמק יזרעאל ובגליל.
מאוחר יותר הם החלו לנוע בטנדרים, חלקם משוריינים. תפקידם של המשמרות היה
לפטרל בדרכים, לסלק מוקשים, ללוות פועלים בשדות ולהכין מארבים לפורעים.
המשמרות היו יעילים ביותר, נעו בחופשיות ובכך חיפו על פעולות ההגנה השונות
בהתיישבות ובמערכה הצבאית. כ־60 משמרות נעו בכל רחבי ארץ ישראל והגיעו לכל יישוב עברי.




פלוגות הלילה המיוחדות:

פלוגות הלילה המיוחדות הוקמו ע“י צ’ארלס וינגייט, קפטן
בצבא הבריטי ובעל קשרים דתיים עמוקים ליהודים ולתנ”ך. וינגייט טען כי
בריטניה חייבת להגשים את המנדט כבית לאומי ליהודים בארץ ישראל וכי יש להקים
מיד שתי חטיבות צבאיות יהודיות שיגנו על הארץ.
לאחר סיורים ברחבי הארץ, הגיע וינגייט לכמה מסקנות צבאיות:
־אין להסתפק במארבים נייחים ויש לארגן מארבים ניידים.
־יש לבוא במגע עם האויב בקרב.
־יש לנוע במשמרות קטנות בלילות ולהנחית מהלומות פתע על האויב.
־יש לנקוט בתכסיסי הטעיה.
־חובה להכיר את שטח הפעולה לפני הפעולה ולהשיג חומר מודיעיני על האויב.
־יש ליזום פעולות ולא לחכות להיתקלות באויב.
וינגייט קיבל רשות מהמפקדה הבריטית להקים יחידות חדשות
בפיקודו, במטרה להילחם בכנופיות הערביות. לאחר שורה של הצלחות, היחידות
התפתחו והפכו ל“פלוגות הלילה המיוחדות”. הפלוגות פעלו באיזור עמק יזרעאל
והגליל התחתון לפי האידיאולוגיה של וינגייט.
לאחר שנתיים של פעילות וינגייט הוצב מחוץ לארץ ישראל, והפלוגות התפרקו זמן קצר לאחר מכן, ביולי 1939.




הסזון:

בשנת 1931 פרשה מההגנה קבוצה של
אנשים שהקימו את אצ“ל (מאוחר יותר מהאצ“ל פרשה קבוצה שנקראה לח”י). מלחמת
העולם השנייה והתקווה שאולי הבריטים ישנו את מדיניותם כלפי היהודים בא”י
גרמו לכך שההגנה ביקשה מהפורשים לא להשתמש באמצעים אלימים כנגד הבריטים ואף
לשתף איתם פעולה. הלח“י דחה את הדרישה והאצ”ל הסכים לה אך בסוף שנת
1944 הצטרף ללח“י והתחיל בפעולות כנגד מתקנים בריטים.
כתוצאה מכך ולאחר שהאצ”ל לא התייחס לדרישות ההגנה, ההגנה פתחה בפעילות כנגד
האצ“ל שנקראה “הסזון”. הפעולה כללה מעצר אנשי אצ”ל ובחלק מהמקרים העברתם
לידי הבריטים, אנשי ההגנה הגנו על מוסדות לאומיים וציבוריים ועל אנשי ציבור
יהודיים. המבצע עבר ללא שפיכות דמים לאחר שמפקד האצ""ל מנחם בגין הורה להמנע
מהתנגדות ושפיכות דמים.




העפלה:

ההגנה והנהגת היישוב הקימו בשנת 1939 את המוסד לעלייה ב' כדי לארגן את ההעפלה ־ העלייה הבלתי ליגאלית
לארץ ישראל. לפני מלחמת העולם השניה הצליח “המוסד לעלייה ב'” להביא ארצה
למעלה מ 22,000 מעפילים ב11 ספינות ובדרך היבשה, ומאז סיום המלחמה ועד להכרזת המדינה הביא
ארצה למעלה מ 70,000 מעפילים ב־ 64 ספינות.




הפלמ""ח:

במהלך שנת 1941 הוקם הפלמ“ח
(פלוגות מחץ) ־ הכוח הצבאי הסדיר של “ההגנה”. בתחילה לקחו הבריטים חסות על
הפלמ”ח, וסיפקו לחבריו אימונים צבאיים ונשק ־ על מנת שהפלמ“ח יוכל לעזור
בהגנת הארץ מהכוחות הגרמניים שנעו לעברה ממצרים ולפעול ככח גרילה אם הארץ
תכבש. עם תבוסת הגרמנים בקרב אל־עלמיין הבריטים לא היו זקוקים יותר לפלמ”ח
והמימון הופסק. על מנת להמשיך ולהחזיק את הפלמ“ח (כ־6 פלוגות) ככוח סדיר התחלקו הפלוגות בין הקיבוצים, והמשיכו להתאמן
במקביל לעבודה במשקים. עד לפרוץ מלחמת העצמאות הפלמ”ח מנה 9 פלוגות שאורגנו בשלושה גדודים, כאשר כל אחד מהם היווה את הבסיס
להקמת חטיבה שלמה עם פרוץ המלחמה.
ההגנה פעלה גם בנושאי חינוך, מדע והדרכה ולא היוותה ארגון צבאי בלבד.
להגנה היו מפקדים רבים, מפקדיה המרכזיים והבולטים:

אליהו גולומב: נחשב למפקד הבלתי רשמי של ההגנה,  מפקדת ההגנה מוקמה במשך שנים רבות בביתו.
יעקב דורי: ראש המטה הכללי (מטכ""ל) של ההגנה  בשנים 1939־ 1945.  בשנים 1946־ 1947 עמד
בראש משלחת ההגנה בארצות הברית שעסקה ברכש נשק לקראת המלחמה. בשובו
ב־1947 חזר לתפקיד ראש המטה הכללי והיה לרמטכ“ל  הראשון של צה”ל עד סוף 1949.
יוחנן רטנר: ראש המפקדה הארצית הראשון של ההגנה  בשנים 1939־1937.
משה סנה: ראש המפקדה הארצית של ההגנה בשנים  1941־ 1946.
ישראל גלילי: ראש המפקדה הארצית של ההגנה  בשנים 1946־ 1948.
אברהם איכר: ממיסדי ההגנה, מילא תפקידי הדרכה רבים  ונחשב לאחד ממניחי היסודות למרכז ההדרכה של ההגנה.

לאחר פרוץ המרד הערבי פעל כקצין קישור בין הסוכנות היהודית למשטרה הבריטית. ממקימי “משמר החופים”.

שאול אביגור: ראש המוסד לעלייה ב', הקים את הש“י  (שירות הידיעות) והר”ן (ריגול נגדי).
יוסף אבידר: סגן ראש המטה הכללי בהגנה.
יצחק שדה: מקים הפלמ""ח ומפקדו עד 1945, מפקד פלוגות השדה והפלוגות המיוחדות.
יגאל אלון: סגן מפקד הפלמ“ח עד שנת  1945, לאחר מכן היה במשך 3 שנים מפקד הפלמ”ח. פיקד על מבצעים רבים במלחמת
העצמאות.
אהרון ואפרים קציר: היו אחראים על הצד המדעי
במחלקת המחקר של ההגנה, פיתחו כלי נשק רבים בעזרתו של אלכס
קינן.
ארתור בירם: אחד מהאישים המשפיעים ביותר על החינוך
בארץ. הקים את החג""ם (חינוך גופני מורחב) ושילב אותו בבתי הספר
התיכוניים ובמסגרת ההגנה.
משה כרמל: קצין גדנ""ע ארצי (1943), מפקד הגליל התיכון (1945), מפקד  חיפה (1947) ומפקד החזית הצפונית במלחמת  העצמאות. בפיקודו שוחרר הגליל ונכבשו חיפה ועכו הערביות.
יהושע גלוברמן: חבר המטה הארצי של ההגנה, פעל
להקמת ישובי חומה ומגדל, המשפיע הגדול ביותר על תורת הלחימה של ההגנה
ומפקד החי""ש.
יגאל ידין: חבר מטה ההגנה (1945־ 1948),ראש לשכת התכנון. בזמן מלחמת  העצמאות עמד בראש אגף מבצעים במטכ""ל.
יהודה ארזי: ממקימי הר“ן (ריגול נגדי) והש”י  (שירות ידיעות).




3. ארגון צבאי לאומי (אצ""ל)
בשנת 1931 פרשה מה’הגנה' קבוצה של
חברים ומפקדים מסניף ירושלים בראשותו של אברהם תהומי. חברי הקבוצה
שהתנגדו לאופן הפסיבי, לדעתם, שבו התמודדה ה’הגנה' עם מאורעות 1929
והקימו את 'ארגון ב''. בתחילה היה הארגון נתון למרות של ועד מפקח שכלל נציגים של מפלגות אזרחיות שונות ביישוב. בדצמבר 1936
חתם תהומי על הסכם שבו קיבלו על עצמם חברי הארגון את מרותם של זאב ז’בוטינסקי וההסתדרות הציונית החדשה (הצ""ח).



באותה תקופה, בהתאם למדיניותם של מוסדות היישוב והתנועה
הציונית, הגיבה ה’הגנה' על מאורעות הדמים של ‘המרד הערבי’ בקו של
הבלגה.
הרביזיוניסטים דרשו לנקוט בקו תקיף יותר הן נגד הערבים והן נגד הבריטים. באפריל 1937 התפלג ‘ארגון ב'', ותהומי
וחבריו הלא רביזיוניסטים חזרו ל’הגנה’. החברים שנותרו בארגון, אשר כינו
עצמם ‘ארגון צבאי לאומי’ (ובקיצור ־ אצ""ל), פתחו בפעולות טרור נגד הערבים,
שהובילו לתגובה תקיפה מצד הבריטים. בשנת 1939,
בעקבות פרסום ‘הספר הלבן’, החל האצ“ל במאבק נוסף ־ נגד השלטון הבריטי ־
במטרה לגרשו מהארץ. כמו־כן פעלו אנשי האצ”ל באותה עת בתחום ההעפלה. הארגון
נשען על רעיונותיו של זאב ז’בוטינסקי.
בתחילת מלחמת העולם השניה הפסיק האצ“ל את מאבקו בבריטים,
וחלק מהחברים אף השתתפו בלחימה בנאצים בשורות צבאות בנות הברית. קבוצה
בראשות אברהם שטרן התנגדה לכך, פרשה מהאצ”ל והקימה את ארגון לח“י.
בתחילת 1944, בעקבות המשך מדינית ‘הספר הלבן’,
חודשה פעילות האצ”ל נגד הבריטים: הותקפו מוסדות ממשלה, מחנות צבא, מתקני
המשטרה, שדות תעופה ותחנות רכבת. תגובת הבריטים היתה קשה: אלפי אנשים
נעצרו, מאות חברי אצ“ל גורשו לאפריקה ואחדים אף הועלו לגרדום. במשך תקופה
קצרה, שכונתה ‘הסזון’, סייעה ה’הגנה' לבריטים בלכידת אנשי אצ”ל.
בסוף שנת 1945, בעקבות החמרת
הגזירות נגד העליה וההתיישבות היהודית, החלו האצ“ל, הלח”י וה’הגנה' לפעול
בשיתוף פעולה במסגרת תנועת המרי העברי. באוגוסט 1946, בעקבות פיצוץ מלון ‘המלך דוד’ בירושלים בידי האצ“ל, פורקה
תנועת המרי וה’הגנה' פרשה מהמאבק המזויין בבריטים, בעוד שהאצ”ל המשיך
בו.
לאחר קבלת תוכנית החלוקה באו“ם בכ”ט בנובמבר
1947, החלה מלחמת העצמאות. בתחילה לחם האצ“ל באופן עצמאי. החל מאפריל 1948, בעקבות הסכם שנחתם בין הצדדים,
המשיכו כוחות האצ”ל באופן עצמאי, אך תוך קבלת מרותם של מפקדי ה’הגנה'
בחזיתות השונות. עם הקמת צה“ל ב־1 ביוני
1948 השתלבו לוחמי האצ”ל בצה“ל ביחידות נפרדות. נסיונו של
האצ”ל להביא באניה אלטלנה נשק לאנשיו בירושלים, שעדיין פעלו באופן עצמאי,
הסתיים בהטבעתה של הספינה בידי כוחות הבטחון.
בספטמבר 1948 פורק האצ“ל סופית.
חברי האצ”ל, בראשותו של מנחם בגין, התארגנו במסגרת מפלגה פוליטית,
‘תנועת החירות’.




לוחמי חירות ישראל (לח""י)

לח“י (לוחמי חירות ישראל) ארגון מחתרת יהודי, שפעל בארץ־ישראל בשנים 1948־1940. נקרא ע”י הבריטים “כנופיית שטרן” (The Stern Gang) על שם מייסדו אברהם שטרן, שכינויו המחתרתי היה
“יאיר”.
הלח“י הוקם עם פרישת מספר חברים מהאצ”ל, לאחר שהנהגתו התחייבה באוקטובר 1939 להפסיק את ההתקפות על השלטון הבריטי.
גילוי הדעת של לח“י נמצא במסמך שנקרא “שמונה עשר עקרונות
התחייה”, שבו הגדיר שטרן את הרשות המנדטורית ככובש זר שיש לסלק מהמולדת
היהודית ואפיין את הציונות כתנועה להצלת העם היהודי. לח”י, בעמדתו
המהפכנית, אימץ טקטיקה של טרור אישי ופעולה ישירה, וביצע פעולות רצח
פוליטי, אשר המפורסמת שבהן היתה רצח הלורד מוין בקאהיר ב־1944.
לח""י האמין שאינטרסים אימפריאליסטים בריטים הם שניפחו את
“הבעיה הערבית” מעבר לממדיה האמיתיים, ודגל בפתרון הסכסוך הערבי־יהודי בדרך
של חילופי אוכלוסין.
מאמצים דיפלומטיים של הלח“י בשנים 1941־1940 כוונו כלפי איטליה וגרמניה, במגמה
לקבל עזרה ממדינות אלו נגד הבריטים, להביא להקלה במצבם של יהודי אירופה
ולנסות להעלות עד כמה שאפשר רבים מביניהם לא”י. משלחת מטעם לח""י נפגשה עם
נציג משרד החוץ הגרמני בביירות, אך שם נודע לה שגרמניה תומכת בלאומיות
הערבית.
באמצע יוני 1941, נפגש שטרן עם מפקד ההגנה יצחק שדה (1952־1890) שחיפש באותה תקופה מתנדבים לפלמ""ח, אך דחה את הרעיון משנוכח
שלא תצמח תועלת הדדית משיתוף פעולה כזה.
שטרן נורה למוות ע“י קציני מחלקת החקירות המרכזית הבריטית בתל־אביב בפברואר 1942. לאחר מותו הנהיגה “טרויקה”
את הארגון: נתן ילין־מור, ישראל אלדד ויצחק שמיר. קריינית הרדיו החשאי של
הלח”י הייתה גאולה כהן.
לח“י לא נפגע ממסע הסזון (שכוון ע“י ההגנה נגד אצ”ל בלבד) וב־1946 שיתף פעולה עם ההגנה ועם אצ”ל במסגרת
“תנועת המרי העברי”. במסגרת זאת ביצע לח“י מספר פעולות בחו”ל, ותקף מטרות
בלונדון. שלושה מחבריו נתפסו ונשפטו למוות בתלייה. שניים מהם הוצאו להורג
בקאהיר ב־1945, והשלישי התאבד בכלא בירושלים ב־1947.
האוריינטציה המדינית הבסיסית של לח“י לאחר מלחה”ע הייתה
בכיוון של ניטרליות, אף כי כמה מחבריו, ובראשם ילין־מור, החלו לפנות לכיוון
השמאל הקיצוני הפרו־סובייטי, ואחרים, לרבות אלדד ושמיר התמקמו בימין. לח“י
פורק עם קום המדינה במאי 1948, ורוב חבריו התגייסו לשורות צה”ל.



בירושלים שמר לח“י על מעמד מיוחד עד אשר הוצא אל מחוץ לחוק לאחר רצח המתווך מטעם האו”ם, הרוזן פולקה ברנדוט, בספטמבר 1948. ילין־מור התמודד בבחירות לאספה המכוננת (שהפכה עד מהרה לכנסת
ה־1) ורשימתו, רשימת הלוחמים, זכתה במושב אחד.



5. תנועת המרי העברי
תנועת המרי העברי הייתה ארגון גג של המחתרות העבריות בארץ ישראל. התנועה פעלה משנת 1945 עד 1946, ותיאמה את פעולות ההתנגדות לשלטון הבריטי.
התנועה הוקמה לאחר סיום מלחמת העולם השנייה, במטרה להביא
לסיום המנדט הבריטי בארץ ישראל ולהקים מדינה יהודית תוך גיוס דעת רוב הקהל
העולמית נגד בריטניה.
הגורמים להקמתה היו:

אכזבה ממדיניות בריטניה – התנועה הציונית תלתה תקווה
בחילופי השלטון בבריטניה. בסוף מלחמת העולם השנייה ניצחה מפלגת הלייבור
בבחירות.

אנשי הלייבור הבטיחו לפעילים ציוניים שאם יעלו לשלטון הם
יתמכו בהקמת מדינה יהודית בארץ ישראל, אך למרות עלייתם לשלטון, לא השתנה
דבר במדיניות הבריטית וביישוב היהודי בא""י, כי אם להפך; הממשל המשיך לדבוק
בגזרות “הספר הלבן”. נאומו של שר החוץ, בווין, בו נטען כי לבריטניה אינטרס
לתמוך בערביי ארץ ישראל ושאין קשר בין ניצולי השואה לבין ארץ ישראל, היווה
סטירת לחי ליישוב היהודי.

השפעת חוויות המלחמה – היישוב הרגיש אחריות כלפי שארית
הפליטה. האסון הכבד שפקד את היהודים בשואה גרם למחלוקות בין המחתרות
להיראות שוליות, ולכן החליטו להתאחד למאבק המשותף.
יתרון האחדות – הנהגת היישוב היהודי הבינה כי פעולה
משותפת של כל הפלגים ביישוב תהיה בעלת השפעה רבה יותר על הבריטים ועל
דעת הקהל העולמית. ההנהגה גם הבינה שרצף של פעולות לוחמה מתואמות יגרום
לבריטניה להגדיל את מספר החיילים בארץ, ובכך יכביד על כלכלתה.
התחזקות היישוב היהודי – היישוב התחזק ארגונית בזמן
מלחמת העולם השנייה, ורכש ניסיון צבאי. בריטניה סמכה על היישוב ועל
הכלכלה שלו, שבניגוד לכלכלת אירופה, התחזקה.

המשא ומתן להקמת התנועה החל באוגוסט 1945, ביוזמת ראשי “ההגנה”, משה סנה וישראל גלילי. בסוף
אוקטובר 1945 נחתם ההסכם להקמתה של “תנועת המרי
העברי”. הנהגת התנועה כללה ארבעה נציגים: שני נציגים מההגנה (משה סנה
וישראל גלילי), נציג מהאצ“ל (מנחם בגין) ונציג מהלח”י (נתן ילין
מור).
לתיאום פעולות המחתרות השונות הופקדה ועדה אזרחית בשם “ועדת x”, שהורכבה משישה חברים, נציגי הזרמים
הפוליטיים השונים, בהם נמנו הרב פישמן מהמזרחי, פרץ ברנשטיין מהציונים
הכלליים, לוי אשכול ממפא“י, יעקב ריפתין מ”השומר הצעיר"" וישראל אידלסון (בר
יהודה) מהתנועה לאחדות העבודה.
במעמד יועץ השתתף דוד רמז, יושב ראש הוועד הלאומי. בראש
הוועדה ישב משה סנה בתוקף תפקידו כרמ“א (ראש המפקדה הארצית) של ההגנה. בפני
ועדה זו היה הרמ”א מביא לאישור כל תוכנית פעולה מבלי לציין במדויק את פרטיה
אלא רק את אופיה הכללי. למשל ־ לפני הפעולה נגד תחנות משמר החופים או בחבלה
בראדאר, נתבקשה הוועדה לאשר “פגיעה במתקנים בריטיים המפריעים
להעפלה”.
במשך קיומה של “תנועת המרי העברי” בוצעו 11 פעולות גדולות, שמונה מהן על ידי הפלמ“ח מטעם ההגנה, ושלוש על
ידי האצ”ל והלח""י, בנוסף לפעולות קטנות רבות.
הבולטות בפעולות אלה היו שחרור 200 מעפילים ממחנה המעצר בעתלית, פיצוץ מסילות ברזל ותחנת רכבת בליל
הרכבות, פיצוץ אחד־עשר גשרים ברחבי הארץ בליל הגשרים, ההתקפה על בתי המלאכה
של הרכבת, פיצוץ עשרות מטוסים בריטיים בשדות התעופה בלוד, קסטינה (חצור)
וסירקין על ידי אנשי לח“י ואצ”ל, התקפות על תחנות משטרה בריטיות (ובהן ברמת
גן), פיצוץ תחנות הרדאר על הר הכרמל ופיצוץ מלון המלך דוד.
ביום שבת, ה־ 29 יוני 1946
ערך השלטון הבריטי סדרה של פעולות כנגד היישוב היהודי,
שבמסגרתן הוטל עוצר על ערים (תל אביב, ירושלים, חיפה, רמת גן, נתניה ועוד)
קיבוצים ומושבים, נערכו חיפושים מבית לבית, ורבים ממנהיגי היישוב נעצרו.
שיישוב יום זה כונה “השבת השחורה”. המבצע כונה על ידי הבריטים “אגאתה”
(Operation Agatha). ביישוב רווחה ההנחה שאגתה היה
חלק ממבצע גדול יותר שכונה “מבצע ברודסייד”, אותו תכננו הבריטים זמן מה
לפני כן במטרה לשבור את כוחו של הפלמ""ח, להשאיר את ההגנה ללא הנהגה, ולמצוא
מסמכים שיוכיחו את פעולותיה הלא חוקיות של הסוכנות. פעולה זו של הבריטים
באה בעקבות פעולות נרחבות אחדות של תנועת המרי העברי, שהבולטת בהן הייתה
ליל הגשרים.
“תנועת המרי העברי” תכננה פעולות גמול אחדות בעקבות “השבת
השחורה”, אך פנייתו של חיים ויצמן, נשיא ההסתדרות הציונית, מנעה פעולות
אלה. משה סנה, שהיה ראש המפקדה הארצית של ההגנה, התפטר מתפקידו לאות
מחאה.
תנועת המרי העברי שינתה לכאורה גישה והחליטה לשים דגש על
הפעלת לחץ בינלאומי בשילוב הגברת הפעילות לעלייה והתיישבות בארץ. בפועל
תכננה התנועה את פיצוץ מלון המלך דוד ב־22 ביולי 1946.
כישלון הפעולה, עקב אי שעייתם של הבריטים לאזהרה ולקריאה לפינוי המלון, גבה את חייהם של 91 קרבנות יהודים,
ערבים ובריטים. התוצאות הרות האסון גרמו להלם בתנועה והובילו לפירוקה
ולהטלת האחריות על הפיצוץ על האצ""ל בלבד, שכן היו אלה בעיקר אנשיו שהוציאו
אותו לפועל.
באוגוסט 1946, בעקבות “השבת
השחורה” ופיצוץ מלון המלך דוד, פנה שוב חיים ויצמן למנוע פעולות התקפה
נוספות עד החלטתה של הסוכנות היהודית בעניין. הסוכנות קיבלה את ההמלצה
להפסיק את הפעולות, ההגנה קיבלה זאת, אך האצ“ל והלח”י התנגדו להפסיק את
המאבק המזוין. “תנועת המרי העברי” פורקה, וכל אחד מהארגונים המרכיבים אותה
המשיך לפעול בהתאם למדיניותו. ארגון ההגנה לא חדל לחלוטין מהמאבק המזוין
בבריטים ורק צמצם אותו לכל מה שקשור ישירות בהעפלה, תחת הכינוי “המאבק
הצמוד”.
במסגרת המאבק הצמוד, שנמשך עד לתחילת המחצית השנייה של 1947, בוצעו בהצלחה כתריסר פעולות חבלה והתקפות
על מתקנים ששימשו את הבריטים במאבקם בהעפלה – ספינות משמר, אניות גירוש,
מתקני ראדאר בהר הכרמל ותחנות משטרת החופים.



 
פרק 71: מלחמת העולם השנייה־ היהודים במלחמה וארץ ישראל 1939־1945
מלחמת העולם השנייה היא המלחמה הגדולה ביותר שידעה
האנושות. מספר החללים במלחמת העולם השנייה (לפי ההערכות המקובלות)
כ־64.5 מיליון בני אדם, יותר מבכל מלחמה אחרת בהיסטוריה.
מלחמה זו שהיקפה עולמי החלה ב־1 בספטמבר 1939 עם פלישת גרמניה הנאצית לפולין (בזירה האירופאית117) והסתיימה ב־2 בספטמבר 1945 עם כניעתה ללא תנאי של יפן (בזירה האסייתית).
במלחמת העולם השנייה השתתפו 25 מדינות שנחלקו לשני מחנות גדולים:

מחנה “בעלות הברית” ־ בראשות הממלכה המאוחדת, צרפת,  ברית המועצות וארצות הברית.
מחנה “מדינות הציר” ־ גרמניה, איטליה ויפן.

פרט למדינות העיקריות כללה כל אחת מהקואליציות מדינות
נוספות. הציר נתמך על ידי מספר מדינות באירופה ואילו בעלות הברית נתמכו על
ידי רוב מדינות העולם.
הצדדים לא היו שווים בכוחם: בעלות הברית נהנו מיתרון עצום
בכוח אדם ובמשאבי טבע שבאו לידי ביטוי ביתרון הכלכלי של בעלות הברית.
מדינות הציר הצליחו לצמצם מעט את היתרון הזה בתחילת המלחמה לאחר הכיבושים
הגדולים, אך אף פעם לא הגיעו לשוויון כלכלי מול בעלות הברית. היתרון הכלכלי
היה אחד הגורמים החשובים לניצחונן של בעלות הברית במלחמה.
מדינות נוספות חברו למדינות הציר או לבעלות הברית ממניעים
שונים, כגון כיבוש, איום או רצון חופשי. מספר מדינות נותרו נייטרליות, כגון
שווייץ ושוודיה. הגורם העיקרי למלחמה היה מדיניותן התוקפנית של מדינות
הציר, ובעיקר גרמניה הנאצית בראשות אדולף היטלר.
המלחמה התנהלה בשלוש זירות עיקריות: זירת אירופה (הנחלקת
למזרח ומערב), זירת צפון אפריקה והמזרח התיכון, וגם זירת האוקיינוס השקט
והמזרח הרחוק.
במהלך מלחמה זו נעשה בפעם היחידה בהיסטוריה שימוש מבצעי בנשק גרעיני.
הסיבות לפרוץ המלחמה היו למעשה השלכות ממלחמת העולם
הראשונה: האימפריות האוסטרו־הונגרית והעות’מאנית פורקו, שטח גרמניה צומצם
והוטלו עליה מגבלות קשות שפגעו בכלכלתה ובמורל הלאומי שלה (דבר שהוביל
לעליית הנאצים), ארצות הברית חזרה למדיניות בדלנית, ורוסיה הקומוניסטית
הלכה והקצינה.
המניע המרכזי למלחמה היה שאיפות ההתפשטות של שלושת מעצמות
הציר: גרמניה ביקשה להיות המעצמה הגדולה ביבשת אירופה, איטליה שאפה
להגמוניה בים התיכון, ויפן שאפה להגמוניה במזרח הרחוק.
בנוסף, בשנת 1929 התמוטטה הבורסה
בניו יורק והדבר גרם למשבר בכלכלה העולמית, לאינפלציה ולאבטלה. האבטלה
הממושכת ורחבת ההיקף חיזקה זרמים פוליטיים קיצוניים, וגרמה לעליית משטרי
רודנות שנתנו צידוק רעיוני לשימוש בכוח למטרות התפשטות. כך קמו תנועות
פוליטיות קיצוניות כגון: הפשיזם באיטליה והנאציזם בגרמניה.
המדינות שנפגעו מהמשבר הכלכלי ניסו לפתור את בעיותיהן
בדרכים שונות. גרמניה ויפן הקימו תעשייה צבאית ענפה וטיפחו שאיפות לגדול
ולהתפשט. גרמניה, שיצאה מובסת ממלחמת העולם הראשונה, הייתה תאבת נקם.
ההסדרים שלאחר מלחמת העולם הראשונה הביאו לאי־שקט גם בשאר אזורי אירופה,
בעיקר במרכזה ובמזרחה.
שורת פלישות וסיפוחים של מדינות הציר, ותגובתן של בעלות הברית גרמו למלחמה באופן ישיר. עוד בשנת 1935 ביטל
היטלר את ההגבלות הצבאיות של חוזה ורסאי שנחתמו בתום מלחמת העולם הראשונה.
במרס 1936 הוא שלח כוחות צבא לחבל הריין, ובמרס 1938 הוא סיפח את אוסטריה (אַנְשְׁלוּס Anschluss). גרמניה, איטליה ויפן
ניצלו את מדיניות הפייסנות שנקטו בריטניה וארצות הברית שלא רצו במלחמה
נוספת, ונהגו בתוקפנות. אולם כשסיפח היטלר את בוהמיה ומוראביה, שם קץ
לצ’כוסלובקיה, סיפח את ממל (עיר הנמל היחידה של ליטא) ואיטליה וכבש את
אלבניה ־ הגיעה לקיצה המדיניות הפייסנית של בריטניה. ב־1 בספטמבר 1939 פלשה גרמניה לפולין. על
מעשה זה לא יכלו בריטניה וצרפת לעבור בשתיקה, והכריזו מלחמה על
גרמניה.
חלקים נרחבים מפולין נכבשו ב“מלחמת בזק” (Blitzkrieg, “בְּלִיצְקְרִיג”) בתוך 27 ימים. ב־12 באוקטובר 1939
הכריז אדולף היטלר על חלוקתו המנהלית של האזור הכבוש
בפולין. שטחים נרחבים סופחו ל“רייך”, ואילו חלק ניכר, ארבעה מחוזות – ורשה,
לובלין, ראדום, וקרקוב – הוכרזו כ“ממשל כללי” (“גנרלגוּבֶרנֶמַן”
Generalgouvernement).
באפריל 1940 פתחה גרמניה במבצע
משולב של כוחות ים, אוויר ויבשה לכיבוש ארצות סקנדינביה. דנמרק נכנעה,
ונורווגיה נכבשה והוצב בה ראש ממשלה פרו־נאצי. במאי 1940 התקיפו הגרמנים את בלגיה, הולנד ולוקסמבורג, ושלוש המדינות נכנעו
בזו אחר זו.
ביוני 1940 תקפו הגרמנים את צרפת
וכבשו אותה. כדי להחצין ולפאר את ניצחונם הם נכנסו לפריז דרך “שער הניצחון”
במצעד צבאי מרשים.
באותו חודש הכריזה איטליה מלחמה על צרפת, וצבאה פלש לדרום צרפת.
צרפת חדלה להיות חלק מבעלות הברית בעקבות תבוסתה לגרמניה
ועליית ממשלת וישי (אך המשיכה להילחם במסגרת “צבא צרפת החופשית” בהנהגת
הגנרל שארל דה גול).
לאחר כיבוש צרפת פנו הכוחות הגרמניים לעבר בריטניה ופתחו
בהפצצות כבדות שכוונו למטרות אזרחיות בלונדון ובערים נוספות באנגליה.
האנגלים עמדו מול ההתקפות בגבורה וסיכלו את ניסיון הגרמנים להשתלט
עליהם.
מאוקטובר 1940 ועד מאי 1941
הפנו הגרמנים ועמם האיטלקים את מירב מאמציהם המלחמתיים לעבר רומניה, יוון, יוגוסלביה וכרתים.
ברית המועצות שיתפה פעולה עם גרמניה עד 1941 וחברה לבעלות הברית לאחר שנבגדה על ידי גרמניה ביוני 1941
(“מבצע ברברוסה”) – ב־22 ביוני 1941 נפתח מבצע “ברברוסה” לכיבוש
ברית המועצות. התקדמות הגרמנים הייתה מהירה: הם כבשו את כל המדינות
הבלטיות, התקרבו לכדי מרחק של 120 ק""מ ממוסקבה אך לא עלה בידם לכבוש אותה. בנובמבר 1941 בראשית החורף
הרוסי הקשה, פתחו הרוסים במתקפת נגד. הגרמנים, שלא היו מצוידים ולבושים
כראוי, נאלצו לסגת. ביוני 1942 פתחו הגרמנים במתקפה חדשה בדרום על מנת לכבוש את חבל הקווקז ואת סטאלינגרד. בפברואר 1943
נכנע הצבא הגרמני לכוח הרוסי, ומשלב זה ועד סוף המלחמה
וכניעתה הסופית של גרמניה, תקפה אותה רוסיה לצד בעלות הברית ללא
הרף.
ארצות הברית עמדה לצידן של בעלות הברית מתחילת המלחמה, אך
בשל התערבותה בענייני המזרח הרחוק ובמלחמת סין־יפן השנייה (שהייתה אחת
הזירות במלחמה) נוצר מתח בינה לבין יפן. ב־7 בדצמבר 1941 תקפו היפנים באופן מפתיע מן
האוויר את הבסיס הימי הגדול של ארצות הברית ־ פרל הארבור, וגרמו לאמריקאים
לאבדות קשות. בתגובה הכריזה ארצות הברית מלחמה על יפן וב־11 בדצמבר הכריזו גרמניה ואיטליה מלחמה על ארצות הברית.
באוגוסט 1940 כבש צבא איטליה את סומלי שבאפריקה. בראשית 1941 התמנה הגנרל רומל
הגרמני למפקד הכוחות הגרמניים־איטלקיים בצפון אפריקה, והדף את הכוחות
הבריטיים עד לגבול מצרים. ביולי 1942 הגיעו כוחותיו
עד לאל־עלמיין שבמצרים, ומשם איימו על קהיר, אלכסנדריה ותעלת סואץ.
בספטמבר 1942 נהדפו כוחותיו של רומל ממצרים ועד מאי 1943 הייתה כל צפון אפריקה בידי בעלות הברית.
ההתקפה היפנית על פרל הארבור שיתקה את הצי האמריקני במזרח
הרחוק, דבר שאפשר לצבאות יפן לכבוש שטחים באוקיינוס השקט ובאסיה. היפנים
כבשו את הונג קונג, את סינגפור, אינדונזיה, איי הפיליפינים, מלזיה, את
תאילנד וחלקים מבורמה. כשעמדו היפנים בשערי הודו התאוששה ארצות הברית ופתחה
בהתקפות נגד, ואז חל המפנה במלחמה: התקפותיהם של האמריקאים צלחו, והם כבשו
בזה אחר זה איים שהיו בידי היפנים.
בקיץ 1943 החלה הפלישה המיוחלת של
בעלות הברית לאירופה כדי לשחררה מעול הכיבוש הנאצי. לאחר ניצחונו בקרב
קורסק ביולי החל הצבא האדום לבצע שורת מתקפות גדולות, שהדפו בהדרגה את
צבאות הציר מהשטחים שנכבשו על ידם בברית המועצות. משנת 1944 החלו הסובייטים להתקדם לתוך אירופה, כשהם הודפים את הגרמנים
ומשתלטים ומשחררים את מדינות מזרח אירופה.
בינואר 1945 כבשו הסובייטים את פולין והונגריה ונכנסו לצ’כוסלובקיה ולגרמניה עצמה. באפריל 1945
נפגשו הכוחות הסובייטים עם הכוחות האמריקניים והבריטיים בגרמניה על גדות הנהר אלבה (וכך חצו את גרמניה לשתיים), ובמאי 1945
נכנעה גרמניה ללא תנאי. היטלר הבין כי חלומותיו נגוזו, והתאבד בבונקר התת־קרקעי שלו בברלין.
במקביל לסיום המערכה באירופה נמשכה הלחימה במזרח הרחוק. באוגוסט 1945, בהפרש של שלושה ימים, הוטלו שתי
פצצות גרעיניות על יפן: אחת על הירושימה והשנייה על נגסאקי. בשתי הפצצות
אלו נהרגו כ־135,000 יפנים וכתוצאה מכך ב־15 באוגוסט 1945 נכנעה האימפריה היפנית.
לקראת סוף המלחמה נראה כי נוצרים שני גושים דיפלומטיים
חדשים בעולם: הגוש המערבי, הכולל את ארצות הברית ומערב אירופה, והגוש
המזרחי, הכולל את ברית המועצות ומזרח אירופה.



כבר בקיץ 1944 חילקו ביניהן ברית המועצות והממלכה המאוחדת את אזורי ההשפעה בבלקן. בפברואר 1945 (כחודשיים לפני כניעת גרמניה), התכנסה “ועידת יאלטה” שבחצי האי
קרים. ועידה זו נקראת גם “ועידת שלושת הגדולים” בגלל שהשתתפו בה נשיא ארצות
הברית פרנקלין רוזוולט, מנהיג ברית המועצות סטלין וראש ממשלת בריטניה
וינסטון צ’רצ’יל. בוועידה הוסכם שבתום המלחמה תחולק גרמניה בין ארצות
הברית, ברית המועצות, הממלכה המאוחדת וצרפת. הועידה התוותה את גבולות
גרמניה, וחרצה את גורלן של מדינות מזרח אירופה להיות תחת חסותה של ברית
המועצות. סטלין הבטיח כי לא יכפה על מדינות מזרח אירופה משטר קומוניסטי
מבלי שיסכימו לכך. כמו כן הוסכם על הקמת ארגון “האומות המאוחדות”.
ביולי 1945 התכנסה ועידת פוטסדאם.
בוועידה נכחו טרומן מארצות הברית, סטלין מברית המועצות וצ’רצ’יל (שהוחלף
בקלמנט אטלי ב־28 ביולי, בעיצומה של הוועידה,
בעקבות הפסדו בבחירות) מהממלכה המאוחדת. בוועידה נוסחה תוכנית מדינית
כלכלית שתיושם בגרמניה והוחלט על הצעדים שיינקטו נגד יפן. בוועידה בלטו
ניגודי העניינים בין ברית המועצות ומעצמות המערב.
בעקבות החלטות הוועידות הללו, הרחיבה ברית המועצות את
גבולותיה על חשבון גרמניה, פינלנד, פולין ויפן. פולין פוצתה על השטחים
שנלקחו ממנה, על ידי קבלת חלקים מגרמניה שממזרח לקו אודר־נייסה. חבל הסאר
ניתן לחסותה של צרפת אך מאוחר יותר הוחזר לגרמניה. גרמניה חולקה בסופו של
דבר לשני חלקים ־ גרמניה המערבית (תחת השפעה אמריקאית) וגרמניה המזרחית
(תחת השפעה סובייטית).
בריטניה וצרפת, שהיו מעצמות עיקריות עד המלחמה, נחלשו מאוד
וירדו מגדולתן. חולשה זו גרמה להם לפנות בשנים שלאחר מלחמת העולם השנייה את
הקולוניות והמדינות שהיו תחת השפעתן. תהליך זה ניכר לקראת סוף שנות הארבעים
באסיה ובמזרח התיכון, ובשנות החמישים והשישים ־ גם באפריקה. כך באה לסיומה
מגמת האימפריאליזם שפרחה במאה ה־19. במקום כיבוש
צבאי וקולוניאליזם התגברה מגמה של השפעה פוליטית וכלכלית. המעצמות החדשות
שנקטו במדיניות זו היו ברית המועצות וארצות הברית.
עם היווצרותם של שני גושים עיקריים, הגוש המערבי בראשות
ארצות הברית והגוש המזרחי בראשות ברית המועצות, וכהמשך ליחס החשדני מצד רוב
מדינות העולם כלפי כוונותיה של ברית המועצות מאז היווסדה, החלה מתיחות
ביניהן. המאבק שהתפתח בשנים הבאות כונה “המלחמה הקרה”. מאבק זה היה
אידאולוגי, טכנולוגי וצבאי, אך לא הגיע לכדי מלחמה ישירה בין ארצות הברית
וברית המועצות. החשש העיקרי לאורך כל תקופת המלחמה הקרה היה כי מלחמה
שתפרוץ בין ארצות הברית וברית המועצות תכלול שימוש בנשק הגרעיני שהופיע
בסוף מלחמת העולם השנייה.
לאחר מלחמת העולם השנייה שאפו המעצמות לשקם את אירופה
ולהקים מנגנונים שימנעו מלחמות נוספות. לצורך כך (ובעקבות העובדה שחבר
הלאומים חדל מעשית מלהתקיים), הוקם באוקטובר 1945 האו“ם־ ארגון האומות המאוחדות, שתפקידו לשמור על השלום העולמי.
ארצות הברית השקיעה מיליארדי דולרים בשיקום מערב אירופה במסגרת תוכנית
מרשל. גופים נוספים הוקמו במטרה ליצור שיתוף פעולה כלכלי בין מדינות
אירופה. גופים אלו היו מוגבלים בתחילה למדינות מערב אירופה, אולם לאחר סיום
המלחמה הקרה הפכו לגוף המוכר כ”איחוד האירופי"".
מלחמת העולם השנייה הייתה המלחמה הגדולה ומרובת הקרבנות
בהיסטוריה. כשמונה־עשר מיליון חיילים משני הצדדים נפלו בה, ושישה מיליון
יהודים הושמדו בידי הנאצים. בנוסף ליהודים, רוכזו במחנות כפייה ונרצחו על
ידי הגרמנים קבוצות אתניות וקבוצות חברתיות אחרות, ביניהן צוענים,
הומוסקסואלים ומפגרים.
במלחמת העולם השנייה פותחו כלי נשק חדישים וקטלניים
שהשימוש בהם שינה במידה רבה את פני העולם ופתח עידן היסטורי חדש שהתאפיין
בפיתוח אמצעי נשק משוכללים להשמדת המונים.
ההערכות לגבי מספר האבדות במלחמה נעות מ־50 מיליון ל־90 מיליון. אחד האומדנים עומד על כ־60 מיליון הרוגים (כולל שישת מיליון היהודים שנספו בשואה). מתוכם כ־20 מיליון חיילים וכ־40 מיליון אזרחים. לבעלות הברית נהרגו כ־12 מיליון חיילים, מתוכם כ־9 מיליון סובייטים. למדינות הציר נהרגו כ־6 מיליון חיילים, מתוכם כ־3 מיליון גרמנים.
בעקבות המלחמה נותרו מיליוני פליטים מפוזרים ברחבי אירופה ללא קורת גג. כ־15 מיליון גרמנים גורשו מהשטחים הכבושים ורבים מהם ניספו בתהליך זה.
הכלכלה האירופית התרסקה וכ־70% מהתשתית התעשייתית באירופה נהרסה. הרס רב נוצר בעקבות ההפצצות
האוויריות על עריהן של הממלכה המאוחדת וגרמניה. בנוסף, היטלר הכריז על
מדיניות אדמה חרוכה בכל השטחים הרבים שגרמניה נסוגה מהם, תחת לחץ צבאי של
בעלות הברית. כמעט שלא היה שטח בשליטה גרמנית שנותר בנוי, כשצבאות בעלות
הברית שיחררוהו. מדיניות זו הופעלה אפילו בשטחי גרמניה עצמה.



יהודים בצבאות הלוחמים



יהודים בצבאות מדינות הציר
יהודים ואנשים ממוצא יהודי שירתו גם בצבאות הציר.
בהונגריה, גויסו יהודים בהמוניהם לשירות העבודה, במסגרתו היו להם זכויות
כמעט שוות לחיילים עד 1942. רבבות נשלחו לחזית
המזרחית. לאחר מכן הוחמר מצבם מאוד, ורבים מהקצינים האחראים התעללו ורצחו
את פקודיהם. רבים נשלחו לעבודות כפייה קשות וקטלניות. למעלה
מ־40,000 מתו בשנות המלחמה. בפינלנד הדמוקרטית, כ־300 יהודים שירתו בצבא שלחם לצד הגרמנים נגד ברית
המועצות. זו הייתה הקבוצה היחידה שנהנתה מחירות מלאה: בין היתר, בית־הכנסת
הצבאי המוצהר היחיד של צבאות הציר פעל בחזית נהר הסיווארי (סְבִיר) במזרח
חבל קרליה.



בגרמניה, חוקי נירנברג כפו הגדרה גזעית־ביולוגית על רבים
שמשפחותיהם נטמעו בחברה מזה עשורים, ומספר בלתי מבוטל של “בני תערובת”
(מישלינג) גויסו לוורמאכט. מִישְׁלִינְג (בגרמנית: Mischling, “בן־תערובת” או “בן־כלאיים”) הוא מונח גרמני המתאר אנשים
גרמנים שזורם בעורקיהם דם לא־גרמני. רובם היו אנשים ממוצא גרמני ויהודי.
האחוז הגבוה שלהם שתועד ברשומות הצבא הנאצי מראה על אחוז ההתבוללות הגבוה
של יהודי גרמניה, שעמד בשנות ה־20 של המאה ה־20 על כ־45% מיהודי גרמניה.
מקרים כמו הגנרלפדלמרשל “היהודי־למחצה” ארהרד מילך118, הקנצלר־לעתיד “הרבע־יהודי” הלמוט
שמידט והאדמירל “הרבע־יהודי” ברנהרד רוגה זכו לפרסום רב. המשטר הנאצי
הנהיג מערכת פטורים במסגרתה הוענק לקצינים וחיילים ממוצא מעורב התואר “ארי
של כבוד”.



יהודים בצבאות בעלות הברית
היהודים במלחמת העולם השנייה היו הקורבן הגדול ביותר של
רצח העם שביצעו הנאצים, אך הם גם השתתפו באופן נרחב בלחימה במלחמה: מיליון
וחצי יהודים לחמו בחזיתות במדי צבאות בעלות הברית, ועשרות אלפים לחמו
במחתרות ובגדודי פרטיזנים. כחצי מיליון יהודים נפלו בקרבות. חלק פעיל במאבק
נגד הנאצים ובניסיונות הצלת היהודים תפסו ארגונים יהודיים בארצות שונות.
הייחודיות של השתתפות היהודים במלחמת העולם השנייה באה לידי ביטוי בכך
שהיהודים נאבקו בניסיון החיסול של העם היהודי באזורים שהיו בשליטה והשפעה
נאצית.
במלחמת העולם השנייה השתתפו יהודים רבים בצבאות השונים ותרומתם הייתה לא מבוטלת. כ־10% מכלל האוכלוסייה היהודית התגייסה לצבאות השונים.
מספר היהודים שנלחמו בצבאות בנות הברית נאמד בכמיליון וחצי, מתוכם נפלו כ־250,000, רובם מברית המועצות. יותר מ־350 אלף איש נפצעו, כשליש מהם באורח קשה.
בין היהודים היו מאות אלפי מעוטרים. ההתגייסות הגדולה ביותר הייתה בארצות
הברית (כ־550 אלף חיילים), בברית המועצות (כ־500 אלף) ובפולין (כ־140 אלף). יהודים התגייסו גם לצבא הבריטי (כ־62 אלף מהממלכה המאוחדת וכ־35 אלף מארץ ישראל), לצבא קנדה (כ־17 אלף), לצבא דרום אפריקה (כ־10,000) ולצבאות צ’כוסלובקיה (8,000), הולנד (7,000), בלגיה (7,000), אוסטרליה וניו זילנד (3,000), ויוון (13,000) וכמה מאות יהודים מהודו. בצבא צרפת שירתו כ־46 אלף יהודים שירדו
ברובם למחתרת עם הכיבוש הנאצי. רבבות נוספים היו פרטיזנים במזרח אירופה
ולוחמי המחתרות היהודים שלחמו בשטחים הכבושים על ידי הנאצים (כ־
93,310 חיילים).




חיילים יהודים בצבא האדום:

אחרי פלישתה ביוני 1941 של גרמניה
לשטחה של ברית המועצות וכיבוש על ידי הנאצים של חלקה המערבי של ברית
המועצות, היהודים שהתגוררו באוקראינה, בלארוס והארצות הבלטיות הפכו ליעד
הרדיפות של הנאצים. חלק מהיהודים הספיקו לברוח לאזורים הפנימיים (מזרחיים
ודרומיים) של ברית המועצות. האוכלוסייה היהודית של ברית המועצות ברגע פלישת
הנאצים (לא נלקחו בחשבון הפליטים היהודים מפולין ומרומניה) מנתה 4
מיליון ו־855 אלף איש. 4 מיליון ו־95 אלף מתוכם גרו בשטחים
אשר נכבשו על ידי הנאצים במהלך המלחמה. מתוכם הספיקו להגר לאזורים הפנימיים
של ברית המועצות לא יותר מ־1.4 מיליון יהודים.
ובכן, מניינם של יהודי ברית המועצות אשר נשארו בשטחים הנכבשים על ידי
הנאצים מסתכם בכ־2.9 מיליון איש. רובם המכריע
נרצחו. חלק פעיל בהשגתו של “הפתרון הסופי” לקחו משתפי הפעולה עם הנאצים אשר
פעלו לרוב בשטחן של אוקראינה וארצות בלטיות. יותר ממחצית מיליון יהודי ברית
המועצות לחמו במדי צבא האדום, במחתרות ובגדודי הפרטיזנים.
לפי הנתונים של הארכיון המרכזי של משרד הביטחון של ברית המועצות, בחזיתות מלחמת העולם השנייה לחמו במדי צבא האדום כ־501
אלף יהודים, מתוכם 167 אלף קצינים ו־334 אלף חיילים, מלחים וסמלים. לפי אותו הארכיון, 198 אלף מתוכם נהרגו בשדות הקרב, מתו מפצעיהם או הוכרזו נופלים שמקום קבורתם לא ידוע. כלומר, 39.6% של הלוחמים היהודים נהרגו. לפי הנתונים של ד""ר יצחק ארד,
בין 120 ל־180 אלף חיילים יהודים נהרגו בשדות הקרב וכ־80 אלף נרצחו במחנות השבויים. מתוך 300 אלף לוחמים יהודים שנותרו בחיים, כ־180 אלף (60%) נפצעו, יותר מ־70 אלף מתוכם (38%) באורח קשה.
כ־80% מכלל יהודים לוחמים שירתו ביחידות קרביות ו־27% מכלל יהודים לוחמים בצבא האדום התגייסו כמתנדבים.
מתוך 800 אלף נשים שלחמו במדי צבא האדום 20 אלף היו יהודיות. 44% מתוכן שירתו בכוחות היבשה, 29% ־ בחיל הרפואה, 11% ־ בחיל הקשר, 10% ־ ביחידות נ""מ, 6% ־ בחיל האוויר. יהודים
רבים מאוד שירתו בחיל הרפואה ובחיל הנדסה. מספרם המדויק של היהודים בחיל
הרפואה אינו ידוע, אך ידוע כי 6,000 מתוכם נהרגו
בשדה הקרב. אחוזים גבוהים יחסית של היהודים בקרב המפקדים של חיל הנדסה
מוסבר ברמת השכלתם הגבוה יחסית של היהודים.
לפי הנתונים של מפקד האוכלוסין שנערך בברית המועצות בשנת 1939, כלל היהודים בברית המועצות מנו
1.78% של כלל אוכלוסייה. באותה העת חלקם בקרב בעלי השכלה אקדמאית הגיע עד ל־15.5% (171 אלף) ובנתון זה על היהודים עלו רק הרוסים (620 אלף) ואוקראינים (147 אלף). בצמרת הצבא האדום שירתו 305 יהודים בעלי דרגות גנרלים ואדמירלים. 38 מתוכם נהרגו בשדות הקרב. 132 גנרלים יהודים לחמו ופקדו ביחידות קרביות. 15 יהודים פיקדו בצוללות ושבעה מתוכם נהרגו בקרבות־ שלושה מתוכם זכו
בעיטור הגבורה הגבוה של ברית המועצות: גיבור ברית המועצות.
131 יהודים זכו לתואר ועיטור הגבורה “גיבור ברית המועצות”, מתוכם 45 – אחרי מותם. בשנים אחרי תום המלחמה עיטור זה הוענק לעוד 26 יהודים ומניינם הכולל הגיע עד ל־157. הגנרל דוד דרגונסיק זכה לעיטור זה פעמיים.
סך כל היהודים שזכו בעיטורי גבורה שונים על מעשי גבורתם בעת המלחמה הגיע
ב־1 אפריל 1946 ל־123,822 יהודים, ובהתחשב בהענקת העיטורים בתקופה שאחרי המלחמה הגיע ל־160,772 חיילים יהודים.
במהלך מלחמת העולם השנייה היהודים ניסו מספר פעמים להקים
יחידות מיוחדות יהודיות במסגרתו של הצבא האדום כמו היחידות הלאומיות האחרות
– ליטאית, פולנית, לטבית, ארמנית ועוד. כך למשל לאחר שחרורה מכיבוש הנאצים
של העיר קרסנודר וכשנודע על פשעיהם המצמררים, קומיסר הדיוויזיה של צבא
האדום מורגוליס אמר: “לו היה לעמנו גדוד השריון, המנוולים הגרמנים לא היו
מעזים לערוך רצח עם כזה. אנו זקוקים לכוחות הלחימה היהודים! יש להקים
יחידות קרב משלנו כדוגמתן של היחידות האסטוניות וליטאיות!” אך שלטונות ברית
המועצות דחו כל יוזמות מסוג זה.
עם זאת, בדיוויזיה הליטאית ה־201 למשל 17% חיילים ומפקדים היו יהודים,
כולם התגייסו בהתנדבות. ביחידות אשר בהן אחוז היהודים היה גבוה במיוחד השפה
המדוברת הכמעט רשמית הייתה יידיש. מפקד הדיוויזיה הראשון הקולונל יאן
וייקין טען בשנת 1966 כי חלקם של היהודים בקרב לוחמי הדיוויזיה הגיע עד ל־30%. בדיוויזיה הליטאית ה־16 כמות היהודים הגיעה ל־33% והדיוויזיה ההיא כונתה “הדיוויזיה היהודית ביותר בצבא
האדום”.
מחתרות הוקמו בגטאות רבים בשטחה של ברית המועצות. רק בגטו מינסק פעלו 22 קבוצות מחתרתיות שמנו כ־300 איש ואשר פעילותן ריכז מיכאל גבלייב.
בגטו בעיירת גלובוקי בשנת 1943 נערך מרד, אותו יזם ובו פיקד יהודי בשם ליברמן. רוב היהודים בגטו
במהלך דיכוי המרד נרצחו או הוצאו להורג, אך חלקם הצליחו לברוח ליערות
הסמוכים. המפקד ליברמן נרצח בקרב.
רוב פעילותם של יהודים פרטיזנים התנהלה בשטחה של בלארוס
ובאופן בולט פחות באוקראינה וליטא. רובם ככולם של היהודים הפרטיזנים היו
פליטים מגטאות. גדוד הפרטיזנים הגדול ביותר הוקם בשנת 1941 על ידי האחים בלסקי אחרי שהם הצליחו לאסוף ביערות בלארוס יהודים
רבים שברחו מגטאות ומגאי ההריגה. הגדוד פעל בהצלחה ניכרת עד לשחרורה של
בלרוס מהכיבוש הנאצי בשנת 1944 ומנה 1,200 איש מתוכם 350 לוחמים. לתהילה רבה זכה גם הגדוד בפיקודו של שלום זורין אשר מנה 600 איש. יצוין כי פלוגה אחת בגדוד הזה אשר מנתה 137 לוחמים הורכבה מנשים וילדים.
בשטחה של ליטא אחרי חיסולו של גטו וילנה פעל גדוד הפרטיזנים בשם “נקמה” ובו פיקד אבא קובנר. כ־4,000 יהודים לחמו בגדודי הפרטיזנים אשר פעלו באוקראינה. סך כל היהודים
אשר לחמו בגדודי הפרטיזנים בשטחה של ברית המועצות הגיע עד ל־49
אלף איש.
תרומתם של היהודים במאמץ המלחמתי של ברית המועצות הייתה
ענקית לא רק בחזיתות המלחמה, אלא גם בעורף. התרומה הבולטת ביותר תרמו
מהנדסים ומדענים יהודים אשר פיתחו סוגים חדשים רבים של אמצעי לחימה. בתוכם
יוצרי מטוסים חדשים, יוצרי טנקים חדשים, ממציאי ויוצרי קטיושות
ועוד.
יהודים רבים ניהלו את ענפי התעשייה הצבאית ומפעילים ענקיים. יותר מ־180 אלף יהודים מהנדסים ומדענים זכו
בתוארי הכבוד של ברית המועצות עבור תרומתם למאמץ המלחמתי בעורף,
כ־50 מתוכם זכו גם לדרגות גנרלים.
עם זאת, האנטישמיות בברית המועצות בזמן מלחה""ע השנייה הייתה רבה ובאה לידי ביטוי ב:

פוגרומים ורציחות המוניות של היהודים על ידי המשת""פים
של הנאצים בשטחה הנכבש של ברית המועצות ובהסגרת היהודים המסתתרים לידי
הנאצים.
סיוע לנאצים ע""י החיילים הסובייטים בזיהוי חיילים  יהודים בקרב שבויי המלחמה.
דחיית פניותיהם של היהודים להתקבל לשורות גדודי
הפרטיזנים והרחקתם של היהודים שהצליחו לברוח מגטאות, עינויים ואף
הוצאתם להורג בתור “מרגלי הגרמנים”.




בשטחה של ברית המועצות הלא הכבוש פוזרו שמועות על כך
ש“היהודים פחדנים ולא רוצים להילחם”, שהם רובם ככולם מתחמקים משירות
ביחידות קרביות ומסתתרים בעורף וכדומה.
בקרב האוכלוסייה הסובייטית היה מקובל לקבוע כי “יהודים
לוחמים בחזית טשקנט”־ רמז גס לכך שיהודים רובם ככולם מסתתרים כביכול
בעורף.
אולם, אפילו הסטטיסטיקה הסובייטית הרשמית סותרת את הקביעות
השקריות הללו: כאשר שיעור האבדות בקרב כלל לוחמי החזית הגיע בצבא האדום עד
ל־20%, בקרב לוחמים היהודים הוא הגיע עד ל־40%.
החיילים היהודים בצבא האדום למעשה נאלצו להילחם לא רק נגד
האויב הגלוי בצורת נאצים אלא גם נגד האויב הבלתי נראה אך מורגש היטב –
האנטישמיות של שלטונות ותושבי ברית המועצות עצמה.
בדיווחים רבים צויין כי הפרטיזנים גם הם מסרבים לעזור
ליהודים. היו אף מקרים בהם הפרטיזנים גזלו את הנשק שהיה בידי היהודים שברחו
מהנאצים, ושלחו אותם חסרי האונים חזרה לגטאות. האנטישמיות בקרב הפרטיזנים
נפוצה עד מאוד: גדודי פרטיזנים אחדים קיבלו את היהודים לשורותיהם, אולם
בגדודים אחרים הוציאו את היהודים להורג או שלחו אותם חזרה לגטאות.
2. חיילים יהודים בצבא ארצות הברית:
בצבא ארצות הברית לחמו 556 אלף יהודים – 13% מכלל האוכלוסייה היהודית של ארצות הברית. 11,350 חיילים וקצינים יהודים נפלו בשדות הקרב, יותר מ־27 אלף נפצעו באורח קשה או נפלו בשבי. 61,567 לוחמים יהודים זכו בעיטורי גבורה. יהודים רבים בצבא ארצות הברית היו מצביאים, סך כל היו 23 גנרלים יהודים. 3 יהודים זכו בעיטור הגבורה הגבוה ביותר של ארצות הברית־ מדליית הכבוד.
הנשיא הארי טרומן כתב ב־8 דצמבר 1945: “הפטריוטיות וגבורתם של
אזרחינו בני הדת היהודית הם נשוא גאוותנו ומכה קשה על כל אויבינו
ושונאינו”.
יהודי גרמנים רבים אשר הצליחו לברוח מהנאצים והיגרו לארצות הברית שירתו בכוחות ההסברה בלוחמה הפסיכולוגית נגד הכוחות הגרמנים.
יהודים ומדענים ממוצא יהודי השתתפו בפיתוחים מדעיים לטובת ניצחון ארצות הברית. אלברט איינשטיין בשנת 1939 כתב
בהשפעת עמיתו, לאו סילארד איגרת (“מכתב איינשטיין־סילארד”) לנשיא רוזוולט,
בדבר אפשרויות המחקר האטומי ופיתוח הנשק הגרעיני, דבר שדירבן את הנשיא
רוזוולט להחיש את ייצורה של פצצת האטום. ב“פרויקט מנהטן” השתתפו גדולי
המדענים באותה עת, שרובם היו יהודים או ממוצא יהודי.



3. חיילים יהודים בצבא הבריטי:
בצבא בריטניה שירתו יותר מ־62 אלף יהודים, דהיינו 13% מכלל האוכלוסייה היהודית של בריטניה. 5 לוחמים יהודים זכו לעיטורי גבורה הגבוהים ביותר של בריטניה, 62 קצינים יהודים זכו לעיטור “הצלב הצבאי”, ו־411 חיילים יהודים זכו במדליה צבאית.



בעיטורי גבורה וכבוד של האימפריה הבריטית זכו 178 יהודי קנדה ועוד 9 בעטורי גבורה של מדינות בעלות הברית האחרות. בעיטורים גבוהים זכו גם 60 לוחמים יהודים מאוסטרליה, 14 קצינים ו־222 חיילים יהודים מדרום אפריקה.



יחידות היישוב בצבא הבריטי
לפי נתונים שונים בין 27 עד ל־40 אלף יהודים מארץ ישראל שירתו בצבא הבריטי (הישוב מנה באותה עת כ־ 431,000 איש). רבים מהם התגייסו בספטמבר 1944 לגדוד העברי (הבריגדה היהודית) אשר מנה 5,000 לוחמים והיווה את הכוח היהודי הלאומי היחיד בכל צבאות בעלות הברית.
מכיוון שעל ארץ ישראל המנדטורית, להבדיל משאר חלקי
האימפריה הבריטית לא חל חוק גיוס חובה, כל לוחמי הבריגדה היו
מתנדבים.
כבר באוגוסט 1940 יהודים מתנדבים הרכיבו 15 פלוגות אשר נשלחו יחד עם כוחות הצבא
הבריטי האחרים ללוב ולמצרים. הגדוד היהודי תחת פיקודו של מייג’ור משה ליבמן
לחם בקיץ 1942 בקרב אל עלמיין הראשון.



668 לוחמים יהודים מארץ ישראל נפלו בשדות הקרב. הפיקוד
הצבאי הבריטי אירגן גם את שיגור הצנחנים היהודים מארץ ישראל למען פעילויות
חבלה בעורף הנאצי בסלובקיה, הונגריה ויוגוסלביה בשנת 1944. שתי נשים מתוך הקבוצה הזו זכו בתהילה מיוחדת: חנה סנש וחביבה
רייק. שתיהן נתפסו על ידי הנאצים ונרצחו. בסך הכל מתוך 32 צנחנים יהודים מארץ ישראל נפלו 7 אנשים.
יהודי ארץ ישראל דוברי גרמנית שירתו גם בקבוצת החקירות
המיוחדת אשר ביצעה מספר משימות סודיות בעורף הצבא הגרמני בצפון אפריקה.
יהודים אלה שירתו גם כיחידה מס' 3 של הבריגדה ה־10 של כוח הקומנדו הבריטי וביחידות בריטיות
מיוחדות אחרות. גולדה מאיר בספר הזכרונות שלה כתבה: “הבריטים התנגדו באופן
נחרץ לגיוסם של מתנדבים יהודים (אף על פי שסך כל 130 אלף נרשמו כמתנדבים) והמציאו מסכת שלמה של מכשולים על מנת להגביל
את רישומם של יהודי היישוב. בין השאר שלטונות הבריטים עמדו על כך שמניין
הנרשמים היהודים יהיה זהה לזה של הערבים. עשרות אלפים יהודי ארץ ישראל
צעירים אשר לא הצליחו להתגייס לשורות הצבא הבריטי, עבדו כל ימי המלחמה בתור
נהגים צבאיים בכוחות סיוע הלחימה וחיל הרפואה. כמובן הם נקראו לא יהודים
אלא “פלסטינים” והם לא זכו לכבוד מיוחד, אך הם לפחות שירתו בצבא”.



יחידות היישוב בצבא הבריטי כללו:

יחידות במסגרת חיל החפרים.
התותחנים: היו שלוש יחידות של תותחנים אשר הגנו על ארץ
ישראל. עיקר תפקידם היה להגן על מתקנים אסטרטגיים של הצבא הבריטי. אף
על פי שהיו הפצצות על האוכלוסייה האזרחית, כמו שקרה בתל אביב, הרי
ההגנה האווירית לא התייחסה להגנה על האזרחים.
חיל הרגלים ־ הבאפס (Buffs).
יחידות נשים: בשנת 1942 הוחל
בגיוס נשים, ואלה גויסו למקצועות פקידות, חיל רפואה, נהגות ־ אפילו
לרכב כבד ־ ולחיל האוויר.

הנשים שירתו החל מינואר 1942 במסגרת חיל העזר לנשים (ATS), או חיל העזר האווירי לנשים (WAAF). כ־4,000 מבנות היישוב (למעלה מ־3,000 ב־ATS וכ־700 ב־WAAF) שירתו במסגרת זו.

צנחני היישוב: ביישוב היו ילידי ארצות מרכז אירופה.
טבעי היה שהצבא הבריטי ירצה להשתמש בהם למטרות חבלה ואיסוף מודיעין.
המוסדות הלאומיים ראו במשלוחם לאירופה אפשרות לייצור מגע עם היהודים
בארצות האלה: הן לשם סיוע ־ אם כי מצומצם והן לשם ארגון התנועה
הציונית. היתרון של הנבחרים לשליחות היה שהם הכירו את השפות, את קודי
ההתנהגות וחלקם נראו כמו בני ארצות הכבושות. 32 מתושבי היישוב הוכשרו והוצנחו באירופה. חנה סנש ועוד שישה
מחבריה הוצאו להורג על ידי הגרמנים.
הרבנים הצבאיים (Jewish Chaplain).
טייסים ־ במסגרת התנדבותם של בני היישוב לצבא הבריטי
גויסו חלקם לחיל האוויר המלכותי ואחדים, כריצ’רד לוי־הארשר, עזר ויצמן
ואהרון רמז, היו לטייסים בחיל האוויר המלכותי.
הבריגדה היהודית.




א. מתנדבי היישוב בחיל החפרים
היחידה הראשונה שגויסה במלואה מיהודי ארץ ישראל הייתה של
“חפרים עוזרים”. היה זה כוח עזר לצבא הלוחם במסגרת חיל החפרים, שעסק בחפירת
עמדות וביצורים. מתנדבי היישוב בחיל החפרים או פלוגות חפרים
Auxiliary Military Pioneer Corps (AMPC) היו מתנדבים ארץ־ישראלים שהתגייסו לחיל החפרים (Royal Pioneer Corps) של הצבא הבריטי החל מספטמבר 1939. רבים
מהמתנדבים היו עולים בלתי ליגאלים מגרמניה וארצות אירופה. לצדם התגייסו גם
מוותיקי היישוב, מזרחיים, אשכנזים, דתיים, חילוניים, רווקים, נשואים,
צעירים ומבוגרים, יהודים וערבים.
מניעי ההתגייסות היו:

הרצון ללחום בגרמניה הנאצית.
גיוס לצבא הבריטי כשלב ראשון להקמת הצבא העברי.
הדרך להפיכת שהות בלתי לגאלית בארץ ישראל לליגאלית  בעקבות הגיוס.
פתרון לבעיית האבטלה וקשיי פרנסה.

הבריטים באותה העת חששו מפני “גיס חמישי” בקרב המתנדבים
לצבא הבריטי, ממוצא גרמני. מצב זה הוביל להחלטה לאפשר למתנדבים
הארץ־ישראלים לשרת רק בתפקידי הנדסה ובינוי, ביחידות השירות השונות של הצבא
הבריטי. לכן רוב המתנדבים שובצו לחיל החפרים. בחלק מהמקרים הדבר נעשה כנגד
רצונה של הנהגת היישוב, אשר ביקשה כבר אז להקים יחידות יהודיות לוחמות.
למגויסים הראשונים כמעט ולא ניתנה זכות לאחוז בנשק וזאת למרות רצונם
להילחם. רבים התגייסו לחיל החפרים בתקווה שבהמשך יהיו הראשונים בתור לשיבוץ
ביחידות לוחמות, כאשר הבריטים יאפשרו זאת.
המתנדבים התגייסו לצבא כבודדים, ללא מסגרת לאומית־עברית,
לה זכו אלה שהתגייסו לאחר מכן. חיילים אלה זכו להכשרה צבאית שהייתה הולמת
ליחידות שירות וחלקם לא קיבלו נשק אישי ־ אלא רק כלי עבודה. הם נשלחו לחזית
הקרבות ושם עבדו ולחמו בתנאים קשים. לדעתם הבריטים ראו בהם “חוטבי עצים
ושואבי מים”.
התנדבו ל“חיל החפרים” כ־600 איש. פלוגות נוספות התגייסו במהלך שנת 1940. פלוגת החפרים הראשונה יצאה לחזית צרפת בפברואר 1940. בפלוגה היו 1,050 חיילים, מהם 750 יהודים. חודש מאוחר יותר כבר הכריזו שלטונות המנדט על הקמת פלוגת
חפרים שנייה. הפלוגה השנייה נשלחה למצרים, וגם בה היה רוב מוחלט ליהודים.
בסתיו 1940 הוקמה במצרים מפקדת קבוצה (Group
Headquarters) לתשע פלוגות החפרים הארצישראליות שחנו
במצרים ובמדבר המערבי. בחיל החפרים היו תשע פלוגות מארץ ישראל: הפלוגה
הראשונה ־ 401 ־ לחמה בצרפת, ואחרי שובה לארץ ישראל הפכה לפלוגה 601. אחריה התגייסו עד לינואר 1941 עוד שמונה פלוגות חפרים: 602,603,604,605,606,607,608,609.
בשנת 1941, במהלך הלחימה ביוון,
נפלו רוב חיילי חיל החפרים בשבי הנאצים. השבויים הוחזקו עד תום המלחמה במשך
ארבע שנים במחנות השבויים בפולין וגרמניה, שם סבלו מעבודת פרך, רעב וחלקם
נרצחו. בפברואר 1945 הוצאו לצעדת מוות מפולין
לגרמניה ומי שהתמוטט נרצח. לאחר שחרורם של מי שנותר, הם שבו לארץ ישראל.
החפרים שנותרו בחיים אחרי מעמד הנפילה בשבי והצליחו לחזור למצרים או לארץ
ישראל עברו לשרת ביחידות אחרות.
באביב 1942 פורקו יחידות החפרים הארצישראליות.



ב. מתנדבי היישוב בבאפס
מתנדבי היישוב בבאפס היו יהודים שהתנדבו בעידוד המוסדות
הלאומיים של היישוב בארץ ישראל לשרת בצבא הבריטי והוצבו כחיילים בתפקידי
עזר ביחידת ה־“באפס” ־ Buffs (יחידת חיל רגלים) במסגרת התנדבות היישוב לצבא הבריטי במלחמת העולם השנייה.
ה־Buffs היה הכינוי של ‘הרגימנט המלכותי של קנט המזרחית’ ־ Royal East Kent Regiment. רגימנט הבאפס הוקם בשנת 1572 והיה אחד
הרגימנטים הוותיקים ביותר בצבא הבריטי. השם “באפס” שמשמעו צבע בגווני
חום־צהוב, ניתן לרגימנט בשל הצבע הצהבהב חום של צווארוני מדי הייצוג של
חייליה.
בספטמבר 1940, בשיא תקופתה הקשה של
בריטניה במלחמת העולם השנייה־ ימי הקרב על בריטניה, הוקמה הפלוגה העברית
הראשונה של חיל הרגלים בתוך ה־Buffs. שלטונות המנדט
טענו כי הצבת מתנדבי היישוב ב’באפס' נעשתה מטעמים פורמליים, כדי להימנע מן
הקשיים הכרוכים בהקמתו של רגימנט חדש, אך בעצם הצבתם של מתנדבי היישוב
ביחידה טריטוריאלית של חיילים מחבל ארץ מסוים באנגליה, גילו הבריטים את
כוונתם שלא להציבם בכל יחידה שיש בה סממן מקומי ארץ ישראלי או עברי.
משיקולים פוליטיים החליטו הבריטים לקיים שוויון בגיוס בין
יהודים לערבים, אך בפועל רוב המתגייסים היו יהודים. הבריטים אפשרו תחילה
גיוס לשש פלוגות בלבד, מהן שלוש פלוגות יהודיות ושלוש ערביות שתשרתנה
בארץ־ישראל ובעבר הירדן בלבד. בסופו של דבר קמו 15 פלוגות יהודיות, בכל אחת מהן כ־200 חיילים ובכולן יחדיו כ־3,000 איש. ציפיות
המתגייסים והנהגת היישוב כי הפלוגות תזכינה לאימונים צבאיים מתקדמים נכזבו
עד מהרה. הבריטים הטילו עליהן תפקידי עזר בלבד של אבטחה, שמירת מתקנים
וליווי שיירות, ואימוניהן היו מצומצמים ביותר. הנשק שניתן להם היה משאריות
מלחמת העולם הראשונה. פלוגות ה’באפס' חנו בארץ ישראל ותקוות המתנדבים כי
במהרה ייצאו לחזית להלחם בגרמנים והאיטלקים נכזבו.
רק ב־1942 הורכבו מפלוגות הבאפס
שלושת גדודי הרגימנט הארץ ישראלי, וגם אימונן הפך יסודי יותר. הקמת יחידות
עבריות של חיל רגלים סדיר בצבא הבריטי היה ציון דרך חשוב בדרך החתחתים
שהובילה לבסוף, ב־1944, לקראת סיום המלחמה, להקמת עוצבה עברית במלוא מובן המילה ־ הבריגדה היהודית.
ג. הרגימנט הארץ ישראלי
רגימנט פלשתינה (Palestine Regiment), או כפי שהוא מוכר “הרגימנט הארץ ישראלי”, היה רגימנט חיל
רגלים של הצבא הבריטי אשר פעל במהלך מלחמת העולם השנייה והורכב ממתנדבים
תושבי ארץ ישראל המנדטורית. השאיפה המקורית הייתה שהרגימנט יתחלק עם מחצית
מהחיילים יהודים ומחצית ערבים, אך בפועל מספר המתנדבים היהודים היה גדול
בהרבה, ישנן הערכות שאפילו עד כדי פי שלושה יותר.
הרגימנט הארץ ישראלי הוקם באוגוסט 1942, בשיא תקופת “מאתיים ימי החרדה”, כאשר צבאו של רומל התקדם בצפון
אפריקה והתקרב אל עבר מצרים ותעלת סואץ. הנהגת היישוב לא חדלה מאז ראשית
המלחמה לדרוש את הקמתה של עוצבה עברית של בני היישוב ואת הצבתם כלוחמים
בחזית, במקום תעסוקתם כחיל עזר בבאפס. בעת הצורך המבצעי הנובע מהתקדמות
צבאו של רומל הגיעו גם הבריטים להכרה בצורך להקמת יחידות עבריות
לוחמות.
ההחלטה על כך נפלה בישיבת קבינט המלחמה בלונדון ב־5 באוגוסט 1942. הוחלט לאפשר ליהודי
ארץ ישראל לקחת חלק במלחמה במסגרת עוצבה על־גדודית חטיבתית, ברגימנט.
ביישוב הייתה שמחה על ההחלטה, אך היו גם הסתייגויות, כיוון שרגימנט אינו
עוצבה לוחמת וברגימנט הארץ־ישראלי אמורים היו גם להיכלל, כמצוות השוויון
הבריטי, גדודים ערביים, כך שלא יובלט ייחודו היהודי על סמליו ודגליו. מפקדת
הצבא הבריטי במזרח התיכון בקהיר ניסתה לעוות את החלטת הקבינט ולהועיד
לרגימנט הארץ ישראלי תפקיד הדומה לזה שהוטל על פלוגות הבאפס ־ שמירה, אבטחה
וליווי שיירות וגם להגביל את חימושו.
במטרה להבליע את ייחודו היהודי של הרגימנט קבעו שלטונות המנדט הבריטי לרגימנט סמל נייטרלי במתכונת של מטבע 100 מיל ארץ ישראליים. במרכז הסמל העגול הוטבע ענף עץ זית ובטבעת
שמסביבו שמה של הארץ באנגלית, ערבית ועברית. השם בעברית היה: “פלשתינה
(א""י)”, כך שגם השם “ארץ ישראל” הובלע. חיילי הרגימנט סירבו לענוד את הסמל
אך נעתרו להוראת הנהגת היישוב לחדול מן ההתנגדות. רק כ־70 חיילים אנשי בית“ר ואצ”ל המשיכו לסרב לעונדו והועמדו לדין בפני
בית דין צבאי בריטי בצריפין בדצמבר 1943 ונדונו
לחודשיים מאסר. עם שחרורם חזרו ליחידותיהם ולפי הוראת מוסדות ארגוניהם החלו
לענוד את הסמל.
הרגימנט כלל את 15 פלוגות הבאפס שהתאגדו ל־3 גדודים עבריים וכן גדוד ערבי אחד. תקוות המתנדבים כי הקמת הרגימנט תביא
להשתתפותם כלוחמים בחזית נכזבה גם הפעם. במשך שנה הועסקו חיילי הרגימנט
בתפקידי עזר הרחק משדות הקרב.
רק בסוף יוני 1943 הודיעה ממשלת
המנדט על כך שהגדוד השני של הרגימנט יועבר לשרת מחוץ לארץ ישראל. הפיקוד
העליון של ההגנה ראה בהרחקתם של החיילים העבריים מן הארץ (לאחר הניצחון
הבריטי בקרב אל עלמיין השני כאשר לא נשקפה כבר פלישה נאצית לארץ) משום
פגיעה בהגנתו של היישוב. התעורר חשש שממשלת המנדט חורשת מזימה להרחיק מן
הארץ אלפי צעירים מאומנים ומחומשים, כדי לחזק את משטר הספר הלבן ולהחליש את
כח עמידתו של היישוב נגד הערבים. גם רבים מן חיילי הגדוד מחו על הכוונה
להרחיקם מן הארץ. אך בסופו של דבר ההנהגה המדינית של היישוב הכריעה כי יש
לקבל את הדין, ומפקדת “ההגנה” הורתה לחיילים לא להפר את הפקודה ולציית
לפקודת היציאה.
ביולי 1943 יצא הגדוד השני ללוב,
למשימות שמירה והגנה, לאחר שהמערכה במדבר המערבי כבר הגיעה לסיומה. הגדוד
ששהה בתפקידי שמירה על מחסני אספקה ושלל היה מתוסכל מאי־שיתופו בפעילות
המלחמתית, שנמשכה באותה עת באירופה. הוא החל בפעילות לאומית ציונית על־מנת
לעורר את תשומת לב מפקדת הצבא הבריטי בקהיר. הגדוד החליט להניף בפומבי את
הדגל הכחול־ לבן בחדר האוכל ובתחום מגורי הגדוד, ובחגים היהודים. שלטונות
הצבא הגיבו בחומרה: הגדוד פורק מנשקו וחיליו הושמו במעצר.
לאחר משא ומתן, הוחלט של שינוי תפקודו של הגדוד. הנשק
האישי הוחזר לגדוד. משתתפיו פסקו מעיסוק בשמירה. המפקדה הבריטית בקהיר
החליטה כי הגדוד יחל באימונים צבאיים על מנת להכשירו לתפקוד קרבי. בתום
תקופת אימונים אינטנסיבית הייתה לגדוד מפקדת גדוד מאומנת ומתורגלת ותשתית
של פקודות ונוהלי קרב. הגדוד היה מוכן לפעילות קרבית.
ב־23 במרץ 1944 ניתנה פקודה לחיילי הגדוד הראשון ששהו בארץ ישראל להתכונן ליציאה
מן הארץ. החיילים סברו כי הם יוצאים להלחם בחזית, אך לאכזבתם הוברר להם כי
הם ייצאו למצרים לשמירה על בסיסי הצבא הגדולים שבה.
החלה תסיסה בקרב חיילי הגדוד והמפקדים הבריטים ביקשו מהם להתאזר בסבלנות. בקיץ 1944, כאשר החל המשא ומתן
המדיני בין הבריטים להנהגת היישוב על הקמת בריגדה עברית, ניתנה הוראה
לחיילי הגדודים, על ידי הנהגת היישוב להבליג כדי לא לפגוע במשא
ומתן.
רק בערב ראש השנה תש""ה, ב־18 בספטמבר 1944, לקראת סיום המלחמה, הגיעה
אל הגדודים ההודעה על הקמת הבריגדה היהודית, היא החטיבה היהודית הלוחמת
שתהיה חטיבת חיל רגלים מורחבת עם מרכיבים אוגדתיים ותצא לשדה הקרב, אשר
תוקם על בסיס שלושת גדודי הרגימנט הארץ ישראלי. בתחילת מרץ
1945, חודשיים לפני סיום מלחמת העולם השנייה, נעו שלושת
הגדודים של הרגימנט במסגרת הבריגדה היהודית לקו החזית נגד הפולש הגרמני
לאדמת איטליה.



ד. הבריגדה היהודית
הנהגת היישוב, באמצעות המחלקה המדינית של הסוכנות היהודית שבראשה עמד משה שרת, דרשה ולחצה במשך כל שנות מלחה“ע ה־2 להקים יחידה עברית לוחמת המורכבת כולה מבני היישוב, עם סמל ודגל
משלה, כדוגמת הגדודים העבריים במלחמת העולם הראשונה, בה יוצבו וישרתו
מתנדבי היישוב לצבא הבריטי. הבריטים התחמקו כמעט עד סוף המלחמה מלהסכים
לבקשה זו. המתנדבים מבני היישוב נשלחו לשרת ביחידות עזר שונות לדוגמה
ב”באפס"", בחיל החפרים, ברגימנט הארץ ישראלי (שכלל גם מתנדבים ערבים),
ובפלוגות התובלה־ אך לא ביחידה משלהם, בשפתם ותחת דגלם.
רעיון הקמתו של הכוח היהודי מיוחד נתקל בהתנגדות נחרצת של
ערביי ארץ ישראל ולכן הבריטים הביעו זהירות יתרה בעניין. הנציב הבריטי
הרולד מקמייקל חשש שכוחות הלחימה היהודים אחרי תום המלחמה יפנו את נשקם נגד
הבריטים בלחימה נגד שלטונות המנדט. בה בעת צ’רצ’יל צידד להקמתם של הכוחות
היהודים והציע להקים אותם עוד בשנת 1939 “על מנת
להשליט חוק סדר בארץ ישראל ולפנות את החיילים הבריטים הממוקמים שם למען
הלחימה באירופה”.
רק בהתהפך גלגל המלחמה ולקראת סופה הסכימו הבריטים בשנת 1944 להקים את “הבריגדה היהודית” (Jewish Brigade Group). בעברית ידועה גם בשמות “חטיבה יהודית לוחמת” או בראשי התיבות “חַיִ”ל"".
החטיבה היהודית הלוחמת הורכבה משלושה גדודים של חיל רגלים
שהוקמו על בסיס שלושת גדודי הרגימנט הארץ ישראלי, חיל תותחנים ויחידות עזר
נוספות. ההחלטה על הקמת הבריגדה היהודית התקבלה בצבא הבריטי ביולי 1944. ההכרזה הרשמית על הקמת הבריגדה היהודית השתהתה, כמו
ההחלטה על הקמתה. התעמולה הנאצית ניסתה לטעון כי היהודים אשמים בפרוץ
המלחמה. ממשלת בריטניה סברה כי הקמת הבריגדה וההודעה על כך עלולה לגרום לה
נזק תעמולתי. בסופו של דבר השתכנעו הבריטים בנחיצות הקמת הבריגדה כיחידה
יהודית עצמאית. ב־28 בספטמבר 1944 הכריז ראש ממשלת בריטניה וינסטון צ’רצ’יל על הקמת היחידה:“…
נראה לי כדבר נכון באמת, שיחידה מיוחדת של אותו עם שסבל עינויים שאין לתארם
מידי הנאצים, תהיה מיוצגת כחטיבה נפרדת”. גם נשיא ארה""ב פרנקלין רוזוולט
אישר את ההחלטה.
לתפקיד מפקד הבריגדה מונה בריגדיר לוי בנימין (ארנסט פרנק בנג’מין 1900־ 1969), יהודי יליד קנדה מחיל ההנדסה הבריטי, בעל רקע כללי ביהדות.
היחידות העיקריות היו שלושת הגדודים מהרגימנט הארץ ישראלי ויחידות הסיוע: גדוד תותחנים וחיל הנדסה.
לבריגדה היה דגל שכלל מגן דוד על רקע צהוב, תג היחידה שכלל את שמה גם בעברית והותר באופן גורף השימוש בשפה העברית.
החיילים היו רובם מארץ ישראל. מספרם היה בתחילה 2,500, אך הגיע בסופו של דבר ל־5,000 חיילים.
זו הייתה החטיבה הצבאית הבריטית הראשונה במלחמת העולם
השנייה, אשר כל חייליה ומפקדיה היו יהודי ארץ ישראל בלבד, עם הווי עברי
וסמלים ציוניים, אשר השתתפה במלחמה נגד גרמניה הנאצית. המוסדות הלאומיים של
התנועה הציונית ראו בהקמת הבריגדה, בראש וראשונה, בסיס לאימון אזרחים לקראת
הצבא העברי, שיוקם בעתיד. כמו כן, ראו בכך אמצעי להצלת יהודי הגולה על מנת
להביאם לארץ ישראל.
הקשר בין החיילים היהודים ששירתו בצבא הבריטי לבין יהודי
ארץ ישראל והמוסדות הלאומיים התקיים באמצעות רשת הרבנים
הצבאיים119 בצבא הבריטי.



חיילי הבריגדה רוכזו תחילה במחנה “בורג אל ערב” שליד
אלכסנדריה במצרים, שם הם התארגנו במסגרת החדשה. ממצרים הם הפליגו בחודש
נובמבר לאיטליה על מנת להשתתף בכיבוש איטליה יחד עם כוחות בעלות
הברית.
אחרי ארבעה חדשים של אימונים אינטנסיביים במחנה אימונים בעיר פיוג’י שעל אדמת איטליה (70 ק""מ דרומית לרומא)
החיילים היו מוכנים לקרבות והצטרפו לכוחות הבריטים להמשך כיבוש צפון איטליה
מידי הכיבוש הגרמני.
הגדודים נכנסו במרץ 1945 לטבילת
האש הראשונה עם הצבא הגרמני בגזרת אלפונסינה־מצאנו. המטרה הייתה הבקעת קו
ההגנה הגרמני האחרון בצפון איטליה, “קו ג’ינגיס חאן”, במסגרת החזית
האיטלקית של בעלות הברית. תחת אש כבדה באזור זרוע מוקשים הם השתלטו על
עמדות גרמניות ואף לקחו שבויים. לראשונה הגדודים מארץ ישראל נלחמו תחת דגל
יהודי.
הקרב המשמעותי יותר התנהל על גדות הנהר סניו, נהר שהפריד
בין המערך הבריטי לבין המערך הגרמני. הבריגדה הצליחה להשתלט על שתי גדות
הנהר בקרבות קשים, בהם נפלו 30 חיילים ונפצעו בין 70 ל־ 150 חיילים. החללים קבורים בבית הקברות הצבאי הבריטי בעיר רוונה.
באפריל 1945, חודש לפני סיום
המלחמה, בוצעה המתקפה האחרונה והמכרעת ותפקידה של הבריגדה היהודית בלחימה
הסתיים.
הבריגדה, על כל יחידותיה, שהתה בחזית מ־3 במרץ 1945 עד 25 באפריל 1945, מהם שלושה שבועות בקרבות ממשיים.
במאי 1945, לקראת תום מלחמת העולם
השנייה, הגיעה הבריגדה היהודית באיטליה לנקודה הצפונית ביותר שלה, לעיר
טרוויזיו, במשולש הגבולות בין איטליה, יוגוסלביה ואוסטריה, שם הקימה
הבריגדה מעין תחנת ביקורת. בימים הראשונים בטרוויזיו גילו חיילי הבריגדה
מספר חיילים גרמנים שניסו לחמוק אל אוסטריה, ועצרו אותם.



עם תום המלחמה, התארגנה בקרב חיילי הבריגדה בטרוויזיו
קבוצה שנודעה בשם “הנוקמים” או “חוליית המוציאים לפועל”. היחידה הוקמה
בידיעת מיעוטם של קציני הבריגדה היהודים, ותוך מידור שאר חיילי הבריגדה,
ומפקדי ההגנה בה. היחידה פעלה בעיקר בצפון איטליה, אוסטריה ודרום
גרמניה.
בנוסף, שימשה טרוויזיו כתחנת מעבר בלתי חוקית של יהודים
משארית הפליטה, עקורים, ממזרח ומרכז אירופה למערבה ולדרומה, לכיוון הנמלים
באגן הים התיכון. מנמלים אלה עלו לאחר מכן העקורים לארץ ישראל. העובדה
שחיילי הבריגדה שלטו על מעבר הגבול הגיעה לידיעת רבים מהניצולים, שהגיעו
בשיירות למקום בדרכם לארץ ישראל.
בפונטבה, עיירה ליד טרוויזיו, היה מחנה צבאי נטוש. החי“ל
אימץ אותו והפך אותו למקום קליטת פליטים יהודים, שהועלו לבסוף לישראל.
בטרוויזיו הייתה תחנת רכבת, שדרכה הגיעו לעיר פליטים יהודיים רבים. חיילי
הבריגדה סיפקו לניצולים ביגוד ומזון, דאגו לחינוך הילדים וארגנו את דרכם
לנמלי היציאה לארץ. בין היתר אורגן מבצע “כפילים” לפיו מספר חיילי הבריגדה
נשארו באירופה כדי לעסוק ב”בריחה"" ותחתם עלו ארצה בבגדי החיילים ועם
תעודותיהם מספר ניצולי שואה.
תקופת שהות הבריגדה היהודית בטרוויזיו סימלה את המפגש הראשון בין אנשי הבריגדה לבין ניצולי השואה. מסוף יוני ועד סוף יולי
1945 ביצעו אנשי הבריגדה בטרוויזיו מבצעי הברחה של יהודים דרך הגבול האוסטרי אל תוך איטליה.
כמו למשל, בפרשת הברחתם של 350 יהודים מבודפשט, בהם כמה עשרות קרובי חיילים, שאותרו על פי
רשימות מוכנות מראש.
הצבא הבריטי אשר שלט צבאית באזור, גילה כי תחנת הגבול הפכה
להיות תחנת מעבר לעלייה לארץ ישראל ממרכז אירופה ומזרחה ומיוגוסלביה,
פעילות אשר נחשבה לבלתי חוקית בעיני השלטון הבריטי. בנוסף לכך, הצבא הבריטי
אסר על חיילי הבריגדה את הכניסה לגרמניה, בשל חשש מפעולות נקם. לכן החליט
הצבא הבריטי ביולי 1945 להעביר את הבריגדה לבלגיה
והולנד, כחלק מ“חיל השחרור” הבריטי. לאורך כל הדרך אספו חיילי הבריגדה
פליטים יהודיים רבים, ריכזו אותם בהכשרות, חלקם במשקים חקלאיים, וסייעו
לשארית הפליטה באירופה לעלות ארצה. עד העלייה ערכו פעולות חינוך ותרבות
בקרב “העקורים” (כך נקראו הפליטים) וילדיהם. בסוף המלחמה יצרו חיילי
הבריגדה קשר עם השרידים במחנות הריכוז וההשמדה (כדוגמת שחרור מחנה ברגן
בלזן).
ב־17 ביולי 1945 התקיים מפגש בין פעילי תנועת הבריחה, בהם שורדי הפרטיזנים ולוחמי
הגטאות לבין חיילי הבריגדה בטרוויזיו. במפגש זה נשא הפרטיזן אבא קובנר נאום
בשם “שליחותם של אחרונים”, ובו סיפר קובנר לחיילי הבריגדה על התנגדות
הפרטיזנים, הדגיש אתהקשר בין השואה לבין התקומה, ואת חשיבות העלאת העקורים
לארץ ישראל במהרה.
חיילי הבריגדה נטלו על עצמם תפקיד לשקם את הקהילות, לגבשם
ולהגביר את זיקתם לארץ ישראל ולסייע בהבאתם לבית חדש במולדת. הם גיבשו
מסקנה זו אחרי שעשו את דרכם באירופה הכבושה: באוסטריה, גרמניה, צרפת, הולנד
ובלגיה. בדרך הם נפגשו עם רבבות פליטים שציפו להגיע למקומות בהם יוכלו
לזכות בקורת גג ויושב להם כבודם העצמי. החיילים היהודים התארגנו לפעילות
בקרב שארית הפליטה והמוסדות הלאומיים הקימו לשם כך מוסד חדש “המרכז
לאירופה”.
בתחילה הוקם בבלגיה גוף בשם “המרכז לגולה” על ידי חיילים
מהבריגדה. המרכז החל לטפל בפליטים היהודים באמצעות קרנות יהודיות מארץ
ישראל ומארצות אמריקה. הוא דאג לאכסניה, למזון, להדרכה, לעידוד ולאמצעים
להעלותם ארצה. פעולות אלה, בחלקם הגדול, היו מנוגדות לחוקי המנדט הבריטי
ולחובות של החייל בצבא הבריטי.
החיילים נעדרו מתפקידם, רוקנו ממחסני הצבא ציוד כמו בגדים,
מיטות ושמיכות וזייפו מסמכים שאפשרו תחבורה למעבר לפליטים ברחבי אירופה.
מפקד הבריגדה, לוי בנימין, ידע על הפעולות והתעלם מהן. “המרכז לאירופה” היה
מבוסס על שליחים ומדריכים, כמקובל אז, של תנועות ההתיישבות הציוניות. כך,
כאשר הפליטים הגיעו ארצה היה מי שקלט אותם בקיבוצים.
הבריגדה פורקה רשמית ביולי שנת 1946. הניסיון הרב והמיומנויות שרכשו החיילים והמפקדים היהודיים
שלחמו בבריגדה תרם רבות להקמת צה""ל בתקופת מלחמת העצמאות, וקציני הבריגדה
היו לראשוני מפקדיו.



היישוב היהודי בארץ ישראל בימי מלחמת העולם השנייה



מלחמת העולם השנייה, שפרצה עם פלישת גרמניה הנאצית לפולין ב־1 בספטמבר 1939, מצאה את
היישוב היהודי בארץ ישראל מותש לאחר שלוש שנות מאורעות תרצ“ו ־ תרצ”ט
וחודשי המאבק נגד מדיניות הספר הלבן. בפרוץ מלחמת העולם השנייה היה היישוב
נתון לשלטונה של בריטניה ומצא עצמו במחנה בעלות הברית. היישוב תמך בכל נפשו
ומאודו במחנה בעלות הברית וראה בגרמניה הנאצית את אויב האנושות ־ וראשית
לכל, אויב של העם היהודי. לא היה כל מקום להיסוסים, ובפרוץ המלחמה הכריז
דוד בן־גוריון “עלינו לעזור לאנגליה במלחמתה כאילו לא היה ספר לבן ולעמוד
כנגד הספר הלבן כאילו לא הייתה מלחמה”. הזדהות זו במקביל לידיעות שהגיעו על
השואה באירופה הובילה להתגייסות היישוב לטובת בעלות הברית ולגיוס התנדבותי
נרחב לצבא הבריטי.



במהלך המלחמה זכה היישוב לפיתוח תעשייתי וכלכלי ניכר עקב המאמץ המלחמתי, דבר שסייע לשיפור מצבו הכלכלי.
בתקופה הראשונה של מלחמת העולם השנייה, מפרוץ המלחמה ועד פברואר 1940 לא חדלה תנועת המעפילים דרך הים לארץ ישראל. במשך תקופה זו הגיעו לארץ ארבע ספינות מעפילים. בנובמבר 1940
הגיעו לארץ שלוש ספינות מעפילים והבריטים החליטו לגרש את
המעפילים לאי הנידח מאוריציוס שבאוקיינוס ההודי. תוך כדי כך אירע אסון
ספינת הגירוש “פאטריה”, שאמורה הייתה להוביל את המגורשים למאוריציוס.
“ההגנה” החליטה לבצע חבלה קלה בספינה, כדי למנוע את הגירוש. מטען חומר הנפץ
שהוצמד לקרקעית הספינה, אשר אמור היה לגרום לפגיעה קלה בה, היה גדול מדי
לגבי הספינה, שהייתה ישנה ורעועה, וגרם לטביעתה ב־25 בנובמבר 1940 על למעלה מ־200 המעפילים ו־50 החיילים הבריטיים שהיו עליה.
אסון ימי כבד יותר הקשור בהעפלה אירע ב־24 בפברואר 1942, כאשר ספינת המעפילים הרעועה “סטרומה”, שעל סיפונה 769 מעפילים פליטי
שואה מרומניה טבעה בים השחור, לאחר שהבריטים סירבו במשך חודשים להתיר עליית
המעפילים שעליה לארץ, עד שהטורקים גירשו אותה לגורלה לים השחור והיא הוטבעה
בו. מכל 769 המעפילים שרד רק בן אדם אחד. הסברה שתקבלה כעבור שנים היא כי הספינה הוטבעה על ידי צוללת סובייטית.
עם התקרב הסכנה לארץ ישראל מצפון, מצד סוריה ולבנון שהיו
תחת שלטון צרפת של וישי ומדרום, מצד כוחות קורפוס אפריקה של הגנרל רומל
שנעו בצפון אפריקה מזרחה לכיוון תעלת סואץ וארץ ישראל, הגיעו הבריטים לידי
מסקנה כי הגורם היחיד עליו יכולים הם לסמוך בשעת חירום זו הוא היישוב
היהודי בארץ ישראל. החלה תקופת השיתוף בין הבריטים לבין הנהגת היישוב
וארגון ההגנה והוקם הפלמ""ח באימון ובנשק בריטי, ככוח גרילה שיילחם בעורף
האויב הגרמני אם הארץ תיכבש.
ב־18 במאי 1941, בתקופת השיתוף של ההגנה עם השלטון הבריטי, יצאו 23
חברי ההגנה, בפיקודו של רב־סרן בריטי לשליחות חבלה בטריפולי שבלבנון. עקבותיהם אבדו ללא שוב.
ביוני 1941 יצאו הכוחות הבריטיים
למערכה בסוריה ובלבנון לשם כיבוש שתי הארצות מידי שלטון וישי. לכוחותיהם
נתלוו אנשי פלמ""ח כסיירים ומורי דרך. בקרב זה איבד משה דיין את
עינו.
איטליה, שהכריזה ב־1940 מלחמה על בריטניה לצדה של גרמניה, תקפה את ארץ ישראל מן האוויר. חיפה הופצצה
4 פעמים במהלך 1940 ובהתקפות נהרגו עשרות אנשים. ב־9 בספטמבר הופצצה תל אביב. בהתקפה נהרגו 112 איש, רבים נפצעו ונגרם הרס רב.
כן היה ניסיון של צוללת איטלקית לפגוע בנמל חיפה, אך
הצוללת הוטבעה במימי המפרץ. לאחר שקמה מדינת ישראל חולצו גופות מלחי הצוללת
והובאו לקבורה באיטליה.
ביוני 1942 הגיע הצבא הגרמני,
שהתקדם מכיוון המדבר המערבי, היום לוב, למערב מצרים. גרמניה תכננה לנתק את
התחבורה הימית שעברה בתעלת סואץ, בין בריטניה לבין הודו, תחבורה שהייתה
חיונית לאימפריה הבריטית. החשש היה כי הצבא הגרמני, לאחר כיבוש תעלת סואץ,
ימשיך צפונה, לארץ ישראל, ויתחבר לצבא הצרפתי של וישי, שהיה אז בן ברית של
גרמניה הנאצית, בסוריה ובלבנון.
לתקופה זו, מאביב 1942 עד נובמבר 1942, ניתן לימים הכינוי “מאתיים ימי חרדה”.
במשך תקופה זו דנו הנהגת היישוב ופיקוד ההגנה, ביניהם: יוחנן רטנר, מבכירי
“ההגנה”, ויצחק שדה, מפקד הפלמ“ח בתוכניות שונות לקידום פני הפלישה. בחודש
מרץ 1942 הוחל בעיבוד תוכנית הגנה למקרה שהארץ
תיכבש בידי צבאות גרמניה ומדינות ה”ציר"". לפי התוכנית היו אמורות כל
היחידות של הצבא הבריטי לסגת לתחום עיראק ואיראן לשם הערכות מחדש במקרה
שהארץ תיכבש בידי הנאצים.
במקביל הוכנה תוכנית, שבה היה תפקיד ליישוב היהודי בארץ
ישראל. התוכנית נקראה: “תוכנית ארץ ישראל לאחר הכיבוש”
(P.P.O.S)"", לפעילות פרטיזנית תחת כיבוש גרמני.
לפיה, ניתן היה לרכז את כל הכוח היהודי הלוחם ואת מאה אלף היהודים שגרו
באזור הכרמל בתוך מתחם מבוצר הכולל את העיר חיפה, את הר הכרמל עד נחל
בית־אורן, ואת מפרץ חיפה וחלק מעמק זבולון. לדעת המתכננים, ריכוז כוח יהודי
במתחם המוגן על ידי אזור הררי ובנייה צפופה, ומתוגבר באספקה דרך נמל הקישון
ושדה התעופה בעמק זבולון, יהווה מובלעת שתעמוד מול התקפות האויב חודשים
אחדים, שבמהלכם תינתן לבריטים שהות להתאושש, ולכבוש את הארץ מחדש. התוכנית
נקראה גם בשמות: “תוכנית הצפון”, “תוכנית הכרמל”, או “תוכנית מוסא
דאג”.
הסכנה חלפה ב־3 בנובמבר
1942 עם ניצחון הבריטים בקרב אל עלמיין השני. שרידים
מביצורים אלה מצויים עד היום ברכסי הר הכרמל, מעל לנחל אורן, מעל למושבה
עתלית.
במהלך שנות המלחמה השתפר מצבו הכלכלי של היישוב כתוצאה מכך
שארץ ישראל שימשה בסיס לכוחות של צבאות בריטניה והאימפריה הבריטית, שנזקקו
לשירותים ואספקה מן היישוב, וכתוצאה מעבודות ביצורים נרחבות שביצעו הבריטים
בארץ ישראל ובמזרח התיכון, באמצעות קבלני בניין מארץ ישראל ובכללם חברת
“סולל בונה”.
אספקת המזון, הביגוד ושאר צורכי הצבא הבריטי שהיה במזרח
התיכון, בא ממפעלי תעשייה ארץ ישראליים כמו “אתא”, “עסיס” ועוד. הצבא
הבריטי היה ללא קשרי תובלה ימיים מספיקים על מנת לקבל את האספקה השוטפת
מבריטניה. מה עוד, שבבריטניה היה גיוס מלא וגם שם לא ניתן היה להגיע לייצור
אספקה בהיקף מספיק.
ב“תקופת השיתוף” חדל אף האצ“ל ממאבקו בבריטים ומפקדו דוד
רזיאל נהרג בקרב, בשורות הצבא הבריטי בעת דיכוי המרד הפרו נאצי של רשיד
עאלי אל־כילאני בעיראק ב־20 במאי 1941. הלח”י מצידו לא חדל במאבקו בבריטים־ ב־12 בפברואר 1942 הרגו את מפקדו אברהם שטרן (יאיר).
ב־6 בנובמבר 1944 התנקשו שני אנשי לח""י, אליהו חכים ואליהו בית צורי בקהיר בחייו
של הלורד מוין, השר הבריטי לענייני המזרח התיכון.
האצ""ל שינה את מדיניותו כלפי הבריטים בשנת 1944 והחל לפעול נגדם.
פעולותיהם של הלח“י ומאוחר יותר האצ”ל נגד בריטניה בזמן המלחמה קיבלו ביקורת מצידו של רוב היישוב.



בשנת 1942 החלו להגיע לארץ ידיעות
על דבר השואה המתחוללת ביהודי אירופה. בתחילה הגיעו ידיעות מקוטעות
מסוכנויות הידיעות, שפורסמו בעיתונות העברית. לאחר שהגיעו בסוף שנת
1942 אנשי היישוב ששהו בפרוץ המלחמה בפולין, והוחזרו לארץ
על ידי הנאצים במסגרת חילופים של נתינים בריטיים בטמפלרים מארץ ישראל,
קיבלו הידיעות אישור ממקור ראשון מפי עדי ראייה.
בהגיע אישור דבר ההשמדה לידיעת אנשי היישוב, סערו בו
הרוחות, נערכו כנסים והפגנות והוקמה “המגבית להתגייסות והצלה”. נוסד “ועד
ההצלה” בראשותו של יצחק גרינבוים, מי שהיה ציר בפרלמנט הפולני ולימים יהיה
שר הפנים הראשון בממשלת ישראל. הוועד יצא כמשלחת הצלה לאיסטנבול שבטורקיה
הנייטרלית שגבלה במדינות הציר, אך פעולת הוועד, למרות כל מאמציו, הייתה
מוגבלת ובתנאי המלחמה לא נשאה פרי.
לקראת סוף המלחמה, בשנת 1944,
הסכימו הבריטים לאמן צנחנים מאנשי היישוב, שצנחו בארצות הכיבוש הנאצי
ובמדינות בנות בריתו במאמץ להציל יהודים. 32 מצנחני היישוב, כולל שלוש נשים, צנחו בארצות היעד. 12 מהם נפלו בשבי ו־7 הוצאו להורג, ביניהם חנה סנש, אך פעולתם למרות ההקרבה והגבורה, לא היה בה כדי לעזור ליהודי אירופה.
עם תום מלחמת העולם השנייה בשנת 1945 בניצחון בעלות הברית, החל הפרק האחרון של מאבק היישוב
לעצמאות.



 
פרק 72: שואת יהודי אירופה ומערכת הרפואה בגטאות 1933־ 1945



המילה “שואה” הפכה מושג לציון השמדת יהדות אירופה בין השנים 1945־1933 בידי הנאצים. השואה החלה עם רדיפת יהודי גרמניה בשנת 1933, השנה שבה עלה לשלטון אדולף היטלר. השמדת היהודים הייתה פעולה
מאורגנת ומתוכננת לפרטי פרטים, וסופה היה בהשמדה המונית של כ־6
מיליון מיהודי אירופה בימי מלחמת העולם השנייה.



מבחינה רעיונית התבססה השמדת היהודים על תורת הגזע שאימצה
המפלגה הנאצית בגרמניה. הנאצים ראו ביהודים גזע נחות שיש לחסלו על מנת
להדירו באופן גורף מן העולם. היהודים הוצגו כערמומיים, וכשליחים של שני
הקצוות הכלכליים: קפיטליזם וקומוניזם. היהודים הואשמו בקשירת קשר כדי
להשתלט על העולם בעזרת ההון הרב שבידיהם. במקביל ראו הנאצים ביהודים
שותפיהם של הקומוניסטים מברית המועצות.
הרקע לליבוי שנאת היהודים קשור במשבר הכלכלי שפקד את
גרמניה. בעקבות מפלתה במלחמת העולם הראשונה היה על גרמניה לשלם פיצויים
גבוהים מאוד ל“מדינות ההסכמה”. תשלום הפיצויים ערער את המשק הגרמני, וגרם
לאינפלציה מסחררת ולאבטלה רחבת היקף. הנאצים הציגו את היהודים כאשמים במצב,
כמי ש“תקעו סכין בגב האומה הגרמנית”, וכאויביה הגדולים של גרמניה ושל
האנושות כולה.
ב־30 בינואר 1933 הפך היטלר, באמצעות תחבולות פוליטיות, לראש ממשלת גרמניה, ומיד
לאחר עלייתו לשלטון החלו הנאצים לפגוע באופן שיטתי ביהודי המדינה. פורסמו
חוקים וצווים שהקנו בסיס משפטי להגבלות אזרחיות על היהודים, בהם חקיקה
שנועדה לסלק את היהודים מן החיים הציבוריים ולאלצם לעזוב את גרמניה.
לקראת סוף שנות השלושים גברו הפגיעות ביהודים. אחד מן השיאים היה “ליל הבדולח”, הלילה שבין ה־9 ל־10 בנובמבר 1938 שבו הוצתו מאות בתי כנסת, נבזז רכוש יהודי רב, ואלפי יהודים
נכלאו במחנות ריכוז, נפצעו ונהרגו. חלק מן היהודים עזבו את גרמניה בחוסר
כול, אך רוב מדינות העולם סירבו לקבלם, והנאצים טענו שזו היא ההוכחה לכך
שגם שאר העמים מואסים ביהודים.
עם פרוץ מלחמת העולם השנייה החלו הנאצים לרכז יהודים בכל השטחים שכבשה גרמניה ולשלול מהם את חופש התנועה. באביב 1940 הוקמו גטאות בכמה ערים בפולין, והגרמנים גזרו שכל יהודי
מגיל 10 ומעלה ישא “אות קלון” בצורת מגן דוד צהוב, “הטלאי הצהוב”.
היהודים נכלאו בגטאות בצפיפות ובתנאים תברואתיים קשים
שגרמו לפרוץ מגפות ולתמותה של יהודים רבים. עם הרחבת הכיבוש הנאצי הוקמו
גטאות במקומות נוספים ברחבי אירופה. היהודים רוכזו ברובעים מיוחדים, גטאות,
שהוקפו בחומה, בגדרות עץ ובתיל, והיציאה מתחומי הגטו נאסרה עליהם. העוברים
על הכלל הזה נידונו למוות. מטרת הנאצים הייתה לבודד את היהודים מן העולם
החיצון ולהביא להכחדתם ההדרגתית והאכזרית, תוך גזל רכושם והתשת כוחם
בעבודות כפייה, ברעב, במחלות או בניסויים רפואיים שונים.
בכל גטו הוקמה מועצה יהודית (“יודנרט”) שחבריה היו יהודים
שנבחרו על ידי הנאצים וביצעו את הוראותיהם. המועצה עסקה בהקמת מוסדות סיוע
כמו בתי תמחוי, מתן עזרה רפואית וכו'.



על אף התנאים הקשים לא פסקו בגטאות פעולות החינוך והתרבות,
נחוגו חגי ישראל: נערכו מסיבות, פעלו תנועות נוער, התפילה בציבור נמשכה,
סופרים ומשוררים לא חדלו לכתוב. הציבור היהודי עשה ככל יכולתו כדי לשמור על
צלם אנוש אף על פי שהנאצים ביקשו לשבור את רוחו, בנוסף לפגיעות
הפיזיות.
בסוף שנת 1940, במהלך מלחה“ע, החלו
הנאצים בהכנות לפלישה לברית המועצות. היטלר טען שברית המועצות מנוהלת למעשה
על ידי היהודים המנסים להשתלט על העולם באמצעות הקומוניזם. הקשר שיצרו
הגרמנים בין היהדות והמשטר בברית המועצות היה אחד היסודות החשובים של
האידאולוגיה הנאציונל־סוציאליסטית, ופתח פתח לתכנית ההשמדה ההמונית
והמוחלטת של היהודים המכונה “הפתרון הסופי”. ואכן, כאשר כבש הצבא הגרמני
בברית המועצות שטחים שבהם היו יהודים רבים, החלו הנאצים במלאכת הרצח ההמוני
בדרכים אכזריות שונות. הידוע שבהם הוא הטבח ב”באבי יאר"" שארע ב־29
בספטמבר 1941 כתגמול על פעולות
חבלה במטה הצבא הנאצי הכובש שהתמקם ברחוב קרשצ’טיק במרכז העיר קייב. הוחלט
לחסל את כל יהודי קייב. הנאצים רצחו בין 100,000 ־ 150,000 איש, ומתוכם כ־50,000
יהודים. נוסף ליהודים נרצחו בבאבי יאר במשך כשנתיים כ־120,000 צוענים, חולי נפש, שבויי מלחמה סובייטיים
ואזרחים רבים שהואשמו כמפרי הסדר. גיא ההריגה הסמוך לבית הקברות היהודי
הישן הפך לימים לסמל השואה בבריה""מ.
במקביל החלו הנאצים בתכנון שיטתי של השמדת היהודים בחלקים נוספים של אירופה, ושלחו רבבות יהודים אל המוות בתאי גזים.
בשנת 1941 החלו לפעול מחנות מוות באירופה, ובהם רצחו הנאצים, יותר מ־3.5 מיליון יהודים, יותר ממחצית קרבנות השואה.
למרות הגזרות, המוות והסבל הרב שעברו על היהודים ברחבי
אירופה היו ביניהם גם גרעיני מורדים שניסו להתנגד ולהתאגד ללחימה פרטיזנית.
בשנים 1943־1942 היהודים
השתלבו ביחידות פרטיזנים סובייטיות שפעלו בעיקר ביערות באוקראינה, רוסיה
וליטא. יהודים רבים לחמו במחתרות בצרפת, בהולנד, בבלגיה, ביוגוסלביה ועוד.
היהודים הצליחו להתקומם אף במחנות המוות: ב־2 באוגוסט 1943 התמרדו אסירים בטרבלינקה, וב־14 באוקטובר 1943 מרדו
אסירי סוביבור. רוב המורדים נהרגו מיד מירי השומרים, ומעטים הצליחו
להימלט.



ב־ 19 באפריל 1943 פרץ מרד גטו ורשה. הוא נמשך עד ל־16 במאי
(י“ד בניסן עד י”א באייר ה’תש""ג). מרד גטו ורשה היה המרד היהודי הגדול
והמשמעותי ביותר שפרץ בתקופת השואה, והיה לסמלה המובהק של ההתנגדות היהודית
והגבורה היהודית בשואה. ההתנגדות היהודית בתוך גטו ורשה בפולין הכבושה יצאה
כנגד מאמציה של גרמניה הנאצית לשלח את שארית אוכלוסיית הגטו למחנה ההשמדה
בטרבלינקה. המרד הסתיים בניצחון הכוחות הנאצים על כוחות ההתנגדות, שהיו
דלים באספקה ובנשק, ובחיסולו של הגטו. המורדים, באמצעים הדלים שעמדו
לרשותם, הצליחו להחזיק מעמד ולעמוד בגבורה מול מכונת המלחמה הנאצית
במשך 4 שבועות. מרד גטו ורשה היה גם המרד היהודי
הידוע היחיד במהלך השואה, בו הצליחו המורדים לגרום לאבידות משמעותיות יחסית
בנפש בקרב האויב הנאצי.
במהלך תקופת השואה ניסו יהודים להינצל בדרכים שונות: על
ידי בריחה מחוץ לתחום שליטת הנאצים, על ידי שהייה במקומות מסתור ביישובים
או ביערות, או על ידי טשטוש זהותם היהודית באמצעות תעודות מזויפות. בכל
המקרים הללו נעזרו היהודים בנוצרים־ “חסידי אומות העולם”.
בשואה הושמדו כ־6 מיליון יהודים מתוך מיליונים שחיו בארצות שכבשו הנאצים.



במבצעי ההשמדה ההמוניים לקחו חלק גם רבים מבני המדינות שנכבשו בידי הנאצים ולא רק הנאצים עצמם.
רוב ארצות העולם לא עשו כמעט דבר להצלת היהודים, ומעבר לזה־ הן אף סגרו שעריהן בפני הניצולים. סיפורה של האוניה סנט לואיס הוא דוגמא לכך: ב־13 במאי 1939, בעקבות “ליל הבדולח”, יצאה האונייה מהמבורג שבגרמניה כשעל סיפונה 936 פליטים
יהודים. היא הייתה מיועדת להגיע אל חופי קובה ושם להוריד את הפליטים, אך עם
הגיעם לקובה התברר כי רישיונות הכניסה שנשאו עליהם הנוסעים אינם
תקפים.
מגעים נוהלו בעניין עם ראש ממשלת קובה ולאחר מכן עם נשיא
ארצות הברית פרנקלין דלאנו רוזוולט, בבקשה לאשר לאונייה לחנות בארצות
הברית. רוזוולט אף פעם לא ענה למברק. הממשל והבית הלבן כבר החליטו לא לתת
ליהודים להיכנס. ב־5 ביוני הושג הסכם להתיר לפליטים לרדת לחוף ולהיכנס לקובה תמורת איגרת חוב בסך 453,000 דולר (כ־500 דולר לפליט) שתופקד ביום המחרת. הג’וינט לא הצליח לגייס את הסכום הדרוש במועד שנקבע, וב־6
ביוני הפליגה האונייה בחזרה לאירופה. רק 365 מנוסעיה שרדו את השואה
משהחלו להגיע עדויות על הנעשה במחנות ההשמדה, דרישות
המנהיגות היהודית והציונית בעולם להפצצת המחנות ע""י בעלות הברית לא נענו.
הרצח ההמוני של יהודי אירופה נמשך שנים מול קשר השתיקה של העולם.
ניצולי השואה שהגיעו לארץ ישראל, השתלבו במאבק על הקמתה של מדינת ישראל, ועם כינון המדינה היו בין מנהיגיה ובונייה.



מערכת הרפואה בגטאות־ “מרד הרופאים”



עוד לפני המלחמה שימשו יהודים כרופאים בלי פרופורציה לחלקם באוכלוסייה. בפולין היו בשנות השלושים 4,500 רופאים יהודים. הם היוו כ־ 40% מכלל הרופאים במדינה, כששיעור היהודים בכלל האוכלוסייה היה 10%. בגרמניה, מתוך 50 אלף רופאים, 8,000 היו יהודים. היהודים היוו 0.5% מכלל האוכלוסיה.



האנטישמיות בפולין, שלא איפשרה ליהודים להכנס למוסדות
ציבור, ונהירתם ללימודים, ובעיקר לרפואה, דחפה את היהודים להקמת מערכת
בריאות נפרדת. כך נוצרה בפולין תשתית רפואית יהודית עם 37 בתי חולים, ששירתה 3.5 מיליון יהודים.
עם עליית הנאצים לשלטון, מעמדם המקצועי של הרופאים היהודים
היה מבין הראשונים שנפגע. אחת הגזרות שהשיתו הגרמנים על העמים הכבושים כחלק
מתוכנית הגרמניזציה הייתה הגבלת החינוך. הלימוד בקרב היהודים נאסר בכל
הרמות, ובית־הספר היהודי האחרון בוורשה נסגר ב־4 בדצמבר 1939. עם זאת מספר בתי־ספר הורשו
לפעול, נפתחו מספר בתי־ספר טכניים ומקצועיים מחוץ לגטאות בחסות גרמנית,
ונפתחו קורסים להכשרת סניטרים למלחמה במגפות.
בתוך החברה היהודית המבודדת היו מצבים בהם היה ניתן להמשיך
לעסוק במקצוע המקורי אך בתנאים שונים בתכלית. היהודים ניסו לשמר את זהותם
האנושית והמקצועית כאשר העולם מסביבם נשלט ע""י מי שחפץ במחיקת זהותם וזהות
המטופלים היהודיים.
כשהוקמו הגטאות, הגיעו אליהם רופאים עם ניסיון עשיר. בגטו וורשה היו 800 רופאים, חלק המירו את דתם, אבל בעיני הנאצים נחשבו ליהודים.
הקמת הגטאות בפולין עם פלישת הצבא הגרמני שינתה את סדרי
החיים היומיומיים של קהילת פולין. תנאי החיים הירודים בגטאות, התחלואה
הרבה, בעיקר מחלות זיהומיות הן בצורתן המוגבלת והן בהתפרצויות מגפתיות,
הרעב על ביטויו השונים ושיעור התמותה הגבוה ־ כל אלה חייבו את הקמתה של
מערכת רפואית שתוכל להתמודד עם המאפיינים הסביבתיים הקשים, למנוע מגפות
ומחלות, לטפל בחולים ולשמור על בריאות תושבי הגטאות. מציאות זו חייבה את
ראשי היודנראט לנסות ולבנות חזרה את מסגרות החיים הרגילות שהתקיימו בפולין
ערב המלחמה, או לפחות לנסות כמה שיותר “לנרמל”, את חיי היומיום. אחת
המשימות המיידיות של ניסיון זה לנרמול החיים בגטאות הייתה הקמת מסגרות
רפואיות, לצד ניסיון להמשך פעילותם “הנורמלי” של הרופאים היהודיים בגטאות
עצמם. הצורך להתמודד עם המצב הביא להתארגנות מערכת בריאות מקומית שהייתה
דומה מאוד בכל הגטאות.



המטרות העיקריות להתארגנות הרפואה בגטאות היו:
מניעת תחלואה, שמירה על הבריאות, מניעת דיכאון והתאבדויות
בקרב התושבים, ומניעת חיסול הגטאות ע""י הגרמנים שטענו כי הגטו מהווה מקור
למחלות מדבקות המאיימות על הסביבה.
אירגון זה נדרש לא רק בהיבט הרפואי הקלאסי של אספקת
שירותים כדי למנוע תחלואה, לטפל בחולים ולמנוע תמותה, אלא גם כדי למנוע
התערבות של שלטונות הכיבוש בתחלואה ובעיקר במגפות, שהתבססה על הוצאתם להורג
של החולים. בכך נטלה על עצמה הרפואה בגטאות לא רק תפקיד קלאסי של מערכת
בריאות הנותנת שירותי בריאות, אלא גם תיפקדה כמצילת־חיים במניעת רצח תושבי
הגטו על־ידי הנאצים.
האירגון הרפואי בגטאות השונים היה דומה. הוא התבסס על
המועצה היהודית (היודנרט), שהייתה אחראית על ההפעלה ועל הפיקוח על שירותי
הבריאות בגטו. פיקוח־העל היה בידי כוחות הכיבוש ובעיקר של אנשי
ה־אס.אס.



מערכת הבריאות נתנה את השירותים הבאים:
1. מחלקה סניטרית־ מתן שירותים בכל שטחי הרפואה הציבורית
והמונעת, בעיקר שירותים במניעת מחלות מדבקות ומגפות. במסגרתה הוקמו
מערכות גיהות וסניטריה, כמו בתי־מרחץ, נקודות לטיפול בכינמת וכדומה.
המחלקה הסניטרית כללה רופאים, אחיות, וכוח עזר. הגטו חולק לאזורים, ועל
כל אזור הופקד צוות סניטרי שדאג לניקיון יסודי של הבתים והחצרות, חיטוי
הבתים והשמדת מזיקים, בעיקר מכרסמים, פינוי הררי האשפה ובעיקר ערימות
קליפות תפוחי אדמה ששימשו כמשתנות ומקום ריכוז למכרסמים. האשפה נמכרה
לאיכרי הסביבה שהשתמשו בה כזבל לשדות (קומפוסט). הצוותים דאגו לאיוורור
הבתים, עודדו כביסת הבגדים והמצעים והקימו בית־מרחץ עם מים חמים. הוטלה
חובת רחצה וחיטוי אישי לפחות פעם בחודש, ומתן פנקס המזון הותנה באישור
בית המרחץ. כדי להלחם בכינמת הונהגה תספורת ללא תשלום לכל ילדי הגטו.
מחלקת הבריאות עסקה רבות בחינוך לבריאות, הן ברמה האישית על־ידי
הרופאים האחראים על האזור והן על־ידי קיום אספות הסברה. בלטה הוצאתו של
עיתון רפואי (“פאלקס געזונט”), אשר מלבד הפקתו בכתב אירגנו המוציאים
לאור אסיפות שבהן הרצו הרופאים ועובדי הרפואה על הדרכים להקטנת
התחלואה. בנוסף לפעילות בקרב האוכלוסייה קיימה מחלקת הבריאות פעילות
ענפה בקרב הרופאים: אסיפות רופאים (מעין staff meetings) היו מתקיימות לעתים תדירות, ונדונו בהן דרכי האיבחון
והטיפול, הצגת מקרים וכד'. כמו־כן נעשה רישום של הפעילות הרפואית,
שהותיר חומר רב למחקר ועיון.



2. מערכת שירותים אמבולטורים־ כמו מרפאות כלליות ומרפאות
מקצועיות־ חלקן ללא תשלום וחלקן בתשלום. הוקמו תחנות לטיפול בגרדת,
ומרפאות לטיפול ומעקב בחולי שחפת. הוקמו מרפאות לטיפול בסוכרת ומרפאות
ייחודיות לטיפולי שיניים. חלקן היו שייכות למחלקת הבריאות והשירות בהן
ניתן ללא תשלום, וחלקן היו מרפאות פרטיות. בנוסף לכך חוסנה מרבית
האוכלוסייה נגד טיפוס הבטן ומחלת הכולירה. בגטו היה מחסור חמור בתרופות
ובציוד רפואי, ועל כך הם התגברו בדרכים שונות: הם אספו את שאריות
התרופות מהתושבים, מהרופאים, מהרוקחים ומהחולים. דרך אחרת להתמודד עם
המחסור הייתה הברחות לגטו תוך סיכון רב. בחלק מהמקרים זויפו מרשמים
כאילו נכתבו על־ידי רופאים שאינם יהודים, על־מנת לעקוף את האיסור שהוטל
על בתי־המרקחת בעיר מלכבד מרשמים של רופאים יהודים. לפחות חלק
מבתי־המרקחת ידעו שזהו זיוף, ולמרות זאת כיבדו את המרשמים. כאשר החמיר
המחסור בתרופות, אורגנו גניבות ממחסני הצלב האדום וממוסדות בריאות
גרמניים מחוץ לגטו, גם זאת תוך סיכון עצמי רב.
לבסוף הוקמה מערכת יצור עצמי של תרופות בתוך הגטו, כמו
ויטאמינים, פוספטין גטואי־ שלא היה אלא אפר עצמות, אבקת פחם וכד'. על
המחסור במיכשור הרפואי התגברו בדרכים דומות, ובלט בעיקר הייצור העצמי של
מכשור גינקולוגי.



3. נקודות עזרה ראשונה־ הוקמו מטעם האירגון הרפואי היהודי  “א.ז.ע.”. א.ז.ע או OZE החברה לשמירת הבריאות  של היהודים (Obshchestvo Zdravookaneniya Evreyev) אשר נוסדה ברוסיה בשנת 1912 ופעלה  גם במדינות אחרות. בשנת 1923 הוקמה התאחדות  בין־ארצית שמרכזה בברלין, ובשנת 1933, עם עליית
הנאצים לשלטון, הועברה ההתאחדות לפריס. בתקופת השואה עסקה החברה
בפעילות מחתרתית, בעיקר בסיוע ובהצלת ילדים, בהקמת שירותים רפואיים
אמבולטוריים, בעיקר מרפאות לילדים, בטיפולים בבתי־ספר, בהקמת מרפאות
שיניים, בהכשרת אחיות, בהסברה ובחינוך. פרט לנקודות העזרה הראשונה, היה
רופא תורן מסתובב בלילות בגטו ונענה לקריאות דחופות.
4. בתי־חולים ומוסדות אישפוז־ בחלק מהגטאות היו קיימים
בתי־חולים עוד לפני יסוד הגטו, כמו בית־החולים “ההקדש” בגטו וילנה.
למספר גטאות הועברו בתי־חולים שפעלו באזורים אחרים, כדוגמת
בית־החולים Czyste מוורשה, ובגטאות אחרים, כמו
גטו קובנה, הוקמו בתי־חולים במיוחד לטיפול בפצועים ובחולים, אך בעיקר
כדי למגר מחלות ומגפות. אולם לא תמיד היה בית־החולים מקום מבטחים: לא
אחת נרצחו החולים והצוותים הרפואיים על־ידי הנאצים, בתואנה שיש
“להשמיד” חולים הלוקים במחלות מדבקות כדי למנוע הדבקת אוכלוסיות
בריאות. דוגמה לרציחות אלו היו שריפת בית־החולים בגטו קובנה ב־
4.10.1941 או רצח החולים והצוות של בית־החולים בגטו  לודג' ב־1.9.1942. מלבד מחלקות טיפול, היתה גם
מחלקת יולדות, ובית מחסה לאמהות ותינוקותיהן כדי להסתירן מפני הנאצים,
שאסרו על לידות, ומחלקת “בדיקות”, שאושפזו בה בדרך־כלל חולים שלקו
במחלות זיהומיות. על־מנת למנוע את רציחתם של חולים אלו על־ידי הנאצים,
נרשמה האבחנה שנקבעה כ־“חום” או כ־“בירור”.
5. הקצאת רופאים לפלוגות העבודה היהודיות שהוקמו ע""י
הנאצים ויצאו מידי יום לעבודות כפייה מחוץ לגטו. המחלקה דאגה לצרף לכל
פלוגת עבודה רופא ששמר על בריאות חבריה.
6. בתי יתומים ובתי זקנים שהוקמו ע""י המחלקה הסניטרית לשם  טיפול בילדים יתומים וקשישים בודדים.
מחלקת הבריאות נתנה דעתה לטיפול בילדים, שהיו, כמו בכל
חברה, מושא האהבה בגטו: הוקמו בתי־יתומים ופנימיות, בבתי־הספר נבנו מטבחים
לאספקת מזון חם ובעיקר חלב.



גטו וורשה:
הוקם במהלך נובמבר 1939, כחודשיים
לאחר כיבוש פולין. בשיאו היה זה הגטו הגדול ביותר באירופה, שהתגוררו בו
כ־450,000 תושבים. המאפיין העיקרי שלו היה היותו
“גטו הרעב”, שבו שררו תנאי ההרעבה הקשים ביותר מכל הגטאות. כמו־כן התאפיין
גטו ורשה בריבוי יחסי של התפרצויות מגפתיות, וכבר בשבועות הראשונים לקיומו
השתוללה מגפת טיפוס הבטן. בסוף 1940 פרצה מגפה של דלקת עוצבת המוח והשידרה (cerebrospinal meningitis). בין החודשים ינואר ליולי 1940 השתוללה מגפה של טיפוס הבהרות; באביב 1941 התפרצה מגפה שנייה של טיפוס הבהרות ־ התפרצות שחלו בה כ־100,000 יהודים (כרבע מתושבי הגטו) וכ־20% מתוכם נפטרו מהמחלה. בשנת 1940 התפרצה מגפת השחפת.



המועצה היהודית הוקמה בפקודת הגרמנים בתחילת אוקטובר 1939, ובתחילת נובמבר כבר פעלה במסגרתה
מחלקת הבריאות. מי שניהל את מערכת הבריאות בגטו וורשה היה ד""ר ישראל
מילייקובסקי, אישיות מיוחדת במינה, שהטביעה את חותמה על כל העשייה
הרפואית בגטו וורשה, ומי שעזר לו היה יו""ר היודנרט אדם צ’רניאקוב.
צ’רניאקוב עזר בהוצאת תזכירים שבהם הרופאים היהודיים מתריעים בפני הגרמנים
שחומות הגטו לא יעצרו את החיידקים והטיפוס, וידביקו את האוכלוסיה שמחוץ
לגטו. בזכות זה, הוכנס סבון לגטו.
המחלקה בגטו וורשה, בדומה לגטואות לודג' וגטו וילנא, פעלה
למניעת מחלות ובעיקר מגפות, וטיפלה באוכלוסייה בעת מגפה במתן תרופות,
חיסונים ואמצעי גיהות. השירותים הרפואיים התבססו על רשת מרפאות
אמבולטוריות, שירותי עזרה ראשונה מהירה, ביקורי בית של רופאים,
נקודות TOZ (א.ז.ע). ושורה של בתי־חולים. בית־החולים היהודי האוניברסיטאי של ורשה, Czyste, כלל 1,490 מיטות אישפוז וכ־ 120 רופאים, ושירת בעיקר את היהודים האמידים בעיר. בית־החולים הועבר
לגטו, ופוזר ברחובות שונים ובמבנים ציבוריים שלא תמיד הלמו את פעילותו.
בנוסף לו פעל בית־חולים לילדים Berson־Baumann בניהולה של אננה בראדה הלר
ושורה של בתי־חולים נוספים. הנאצים סגרו את רוב בתי־החולים ורצחו את החולים
והצוותות הרפואיים שפעלו בהם: בית־החולים Czyste חוסל באקציה האחרונה ב־18.1.1943־ ובית־החולים לילדים חוסל ב־16.11.1943.



החברה היהודית הקימה מערכת רפואה עצמאית, בעלת מאפיינים
מודרניים בתנאים בלתי אפשריים, שכללה אישפוז, רפואה מונעת, מחקר ובית ספר
לרפואה. הרופאים הגרמניים, שחלק מהרופאים היהודייים שעבדו בגטו היו מוריהם,
לא הביעו כל התנגדות ואף סייעו למכונת המוות הנאצית. לעומתם, היו רופאים
פולנים ששיתפו פעולה עם הרופאים היהודים בגטו, תוך סיכון חיים, עזרו בהקמת
בית הספר לרפואה והבריחו אספקה לתוך הגטו.



הוראת הרפואה בגטאות ובית־הספר המחתרתי לרפואה בגטו וורשה



תוכניות הוראה והכשרה לכוחות רפואה שונים (אחיות, כוחות
סיעוד, מטפלים, סניטרים) התקיימו בכל הגטאות ומטרתן הייתה להכשיר כוח אדם
לצורכי היומיום, הן בעבודה הסניטרית, הן בהדברת מגפות והן לטיפול בחולים.
כך לדוגמה, פעל בגטו לודג' בין השנים 1942־1941 בית ספר לסיעוד שהוסמכו בו כמה
מאות אחיות, אולם ניסיון ההוראה ההרואי הגדול מכולם היה הקמתו של בית־ספר
מחתרתי לרפואה בגטו ורשה.



היוזמה להקמת בית־ספר לרפואה בגטו וורשה הייתה של ראש היודנראט אדם צ’רניאקוב וראש המחלקה הרפואית מילייקובסקי במהלך 1940. המארגן העיקרי היה יוליוס צוויבאום, היסטולוג
(חוקר רקמות) בעל שם בינלאומי ומרצה באוניברסיטת ורשה לפני המלחמה. אליהם
הצטרפו לודביק הירשפלד, בקטריולוג ואפידמיולוג מפורסם, שלמרות שהמיר את דתו
אולץ לעבור לגטו בשנת 1941, ומורים אחרים. לגרמנים
הוצג בית־הספר כקורס בן מספר שבועות להכשרת סניטרים למלחמה במגפות,
להיגיינה ובריאות הציבור, ולכן ניתן אישור לפתיחתו ב־31.8.1940
על־ידי הנס פרנק: המושל הכללי של מדינות הכיבוש (הגנרלגוברנמן General Gouverenement).
המניע להקמת בית־הספר והפעלתו בתנאים כה קשים, תוך סיכון
רב וכנגד כל הסיכויים היה, שהמלחמה הותירה סטודנטים שנאלצו להפסיק את
לימודיהם וחיפשו דרך להמשיכם, ומורים שהיו מוכנים ללמד. היו גם בתי־חולים,
ובעיקר בית החולים Czyste, שהיה בית־חולים אוניברסיטאי עם רופאים בעלי יכולת ומסורת הוראה. כמו כן עד קיץ 1942
האמינו רוב התושבים שהמלחמה תיגמר והמצב ישוב, כך או אחרת
לקדמותו, ולכן סברו שאין מניעה להמשיך בחיים “נורמליים” ולעבוד למען
העתיד.
בית־הספר החל לפעול במאי 1941.
למדו בו הן תלמידים בשנתם הראשונה והן תלמידים ותיקים שלמדו לפני המלחמה
בוורשה או במדינות אחרות, אשר הצטרפו ללימודים בבית־הספר בשלב הלימודים
הקליניים.
למרות הסיכון הכרוך בכך, האוניברסיטה בוורשה וחלק נכבד
ממוריה שיתפו פעולה עם בית־הספר שבגטו, הן מבחינה מקצועית והן מבחינה
מנהלית. כך לדוגמה הועברו רשימות התלמידים למשרדי האוניברסיטה מחוץ לגטו,
והיא הכירה בהם כתלמידיה, וכל עוד התאפשר היו גם חילופי מרצים וחומר
לימוד.
תוכנית הלימודים, שהייתה מבוססת על התוכנית של אוניברסיטת ורשה, כללה לימודים בסיסיים (טרום־קליניים) והוראה קלינית.
הלימודים הטרום־קליניים נמשכו שנתיים וכללו מדעי יסוד כמו
כימיה, פיזיולוגיה, היסטולוגיה, אנטומיה וכד‘. הלימודים התקיימו בבניין
ששימש בעבר כבית־ספר תיכון מחוץ לגטו, בשעות הערב בין 17:00 ל־ 20:00. לעיתים לא היה חשמל והלימודים
התקיימו לאור נרות. כל יום נפתח בשיעור בנושא מגפות, חיסונים, ומחלות
מדבקות־ נושאים שהיה עליהם אישור מהגרמנים־ ואחר כך עברו המרצים לנושאי
לימוד ומחקר אסורים: פיזיולוגיה, פתולוגיה, וביוכימיה. הלימודים התנהלו
במחתרת, תחת הכיסוי של קורסים לסניטציה, ועל מנת להגביר רושם זה פוזרו על
השולחנות חוברות וספרים על אפידמיולוגיה, והחדרים רוססו בחומרים נגד
חיידקים, כך ששרר בהם ריח מיוחד. ייתכן שהחשש מפני הדבקה הוא שמנע מהגרמנים
מלפקח על בית הספר. הספרים היו מועטים ועברו מיד ליד לפי תור. היה מחסור
בפרפרטים היסטולוגיים ואנטומיים, ועמיתים מאוניברסיטת ורשה הבריחו אותם
לתוך הגטו. בין המבריחים היו אורלובסקי, קנופאקה ו־אדוארד לוט
(LOTH). פרופ’ אדוארד לוט, חוקר בעל שם עולמי
באנטומיה, שהיה אנטישמי ידוע לפני המלחמה, ולאחריה הוגדר כחסיד אומות
העולם, הציל את פרופ' לודוויג שטבהולץ, שהיה עוזרו לפני המלחמה. אדוארד היה
מגיע לגטו כל שבוע תוך סיכון חייו (חיילי האס.אס רצחו פרופסורים שהגיעו
לגטו לבצע ניתוחים) והגניב פרפרטים אנטומיים לבית הספר בגטו. פרפרטים אלו
עברו גם הם מסטודנט לסטודנט לפי תור. הוא העביר לשטבהולץ גם ספרים, חומרים
וכלים ללימודים, והיה איש הקשר בין ההתארגנות היהודית בגטו לבין
האוניברסיטה בוורשה שהסכימה להכיר בבית הספר לרפואה בגטו כמוסד אקדמי
ללימוד רפואה לכל דבר.
חלק לא מבוטל מלימודי האנטומיה התקיים בשעות היום בבתי
החולים בגטו. הלימודים הקליניים נמשכו ארבע שנים והתקיימו בבתי החולים
בגטו. הסטודנטים למדו לקבל חולים, לתת טיפולים, כגון זריקות, ולרשום מרשמי
תרופות. כמו כן הם השתתפו בביקור הרופאים ובביקורים מודרכים. רשימות נוכחות
ותוצאות בחינות נערכו בקפידה והועברו למשרדו של צוויבאום, ומשם לאוניברסיטה
של ורשה.
במהלך שתי שנות פעילותו, עד האקציה הגדולה ביולי
1942, למדו בבית־הספר מאות סטודנטים שקיימו בגטו שגרה של
הרצאות וניסויים במעבדה ובחדר המתים בבית החולים שבגטו, כולל התנסות מעשית
של הסטודנטים במרפאות שבגטו. בכל שנה למדו בכיתה הטרום־קלינית כ־100
סטודנטים ובשנים הקליניות כ־30 סטודנטים ויותר בכל כיתה. בית־הספר נסגר כאשר מוריו ותלמידיו
נשלחו באקציה הראשונה ב־22.7.1942 לטרבלינקה. מעטים מאוד שרדו: צוויבאום ו־50 סטודנטים מבין 500
הסטודנטים שלמדו בבית הספר המחתרתי ניצלו, והוא דאג שחלקם
ימשיכו את לימודיהם באוניברסיטת ורשה, שהסכימה לקבל את הסטודנטים ששרדו ישר
לשנה השלישית ללא בחינות, על בסיס לימודיהם וציוניהם בבית הספר המחתרתי.
רק 8 סטודנטים השלימו את לימודיהם בפולין, בעוד
שחלק אחר השלים את לימודיו במדינות אחרות. חלקם נעשו לפרופסורים ולרופאים
ידועי שם בכל העולם.



המחקר הרפואי בגטאות



בצד העבודה השגרתית והיומיומית בגטאות קיימו הרופאים
פעילות מחקרית ענפה. כמעט בכל הגטאות נערכו פגישות קבועות והתקיימו דיונים,
כמקובל בפגישות הסגל הרפואי בבתי־החולים. במפגשים אלו הוצגו חולים, נדונו
שאלות איבחוניות וטיפוליות, והוצגו תצפיות קליניות ואפידמיולוגיות. בגטו
וילנא נהגו הרופאים לקיים את מפגשיהם בלילות שבת, ודיוניהם תועדו
בפרוטוקולים. בגטו וילנא נערך מחקר מבוקר לאיתור גורמי הזפק
(struma) בילדים, כאשר קבוצת ילדים אחת טופלה ביוד,
השנייה במזון עשיר בירקות ודגים והשלישית שימשה כקבוצת בקרה. כך גם היה
בגטו לודג' ובגטאות אחרים.
אולם המחקר היסודי והבסיסי ביותר ־ מחקר “מחלת הרעב” ־
נערך בגטו ורשה. זהו המחקר המקיף ביותר שנעשה עד אז על רעב שכלל ילדים
ומבוגרים. נעשו בדיקות מתוחכמות ביותר בעזרת ציוד שהוברח לגטו. החוקרים
סיכנו את חייהם, כי ברור שגילוי דבר המחקר היה גורם לא רק להפסקתו, אלא גם
לרצח החוקרים.
להחלטה לערוך מחקר זה תרמו מספר גורמים: הגורם הראשון היה
רמתו של כוח־האדם הרפואי־ בגטו ורשה פעלו מחלקותיו של בית־החולים היהודי
האוניברסיטאי “Czyste”, ובראש מחלקותיו עמדו פרופסורים ידועי־שם ואנשי אקדמיה, שמחקר יסודי ובסיסי היה לחם חוקם.
גורם שני היה עובדת היותו של גטו ורשה “גטו הרעב”, שהונהג
בו משטר של הרעבה עד מוות: הקצבת המזון היומית לתושבי הגטו היהודים עמדה על
בין 184 קלוריות לכ־800 קלוריות, לפי מקורות שונים. הרופאים שבעצמם סבלו מרעב, היו
צריכים להתמודד עם תופעות קליניות לא מוכרות שנגרמות מהרעב הכבד ששרר בגטו,
והתעורר הצורך ללמוד אותן ולטפל בהן, ומבחינה זו זימן הגטו כר נרחב למחקר,
והחליטו ליזום מחקר ענק ומדוקדק על הרעב בגטו.
הגורם השלישי להחלטה לערוך מחקר זה היה ללא ספק ראש מחלקת
הבריאות ביודנראט, דר' ישראל מילייקובסקי, אדם מבריק ורב־פעלים, בעל כושר
אירגוני ויכולת ביצוע מדהימים. הוא הבין שתופעת הרעב היא מיוחדת במינה
ושנוצרו בגטו תנאים חד־פעמיים לחקירתה, הן כדי ללמוד את השפעת הרעב על
מערכות פיזיולוגיות שונות והן כדי להבין תופעות פתולוגיות שהיו שכיחות
בגטו, דבר שהיה מאפשר למצוא להן מרפא. בהומור מריר הם כתבו כי “מעולם לא
עמד לרשות הרפואה שפע של חומר למחקר”. כמו כן נטען שההחלטה נבעה מתחושתו של
מילייקובסקי, שהיה הכרח להביא לידיעת העולם את התוצאות האיומות של ההרעבה.
הסיבות לעריכת המחקר היו הרצון להנציח את פשעי הנאצים מצד אחד, ואת
כישוריהם ואישיותם של הרופאים והקורבנות מצד שני. לכן יזם קבוצת מחקר
שהורכבה מטובי המוחות הרפואיים שבגטו, שכללו את מנהלי המחלקות הרפואיות
בבתי־החולים בהם טופלו נפגעי הרעב, ואליהם הצטרפו 28 רופאים. מטרות המחקר היו: לברר מהם השינויים הפיזיולוגיים
השכיחים והנדירים במצב רעב, ההשפעה שלו על מערכות ומחלות, הסיבות לבצקת
הרעב, מנגנון המוות ברעב ועוד.
המחקר החל בפברואר 1942 וכלל
תצפיות מדעיות, תוך הסתייעות בכלי־מחקר שלא נפלו ברמתם משיטות המחקר
המקובלות בימינו. המחקר כלל חתך רוחב (cross sectional
research) של האוכלוסייה בגטו, והחולים נבחרו בזהירות כדי
לייצג מחלת רעב טהורה, ללא מעורבות של סיבוכים אחרים כמו מחלות
זיהומיות.
האוכלוסייה שנבדקה במחקר נלקחה מתוך הגטו וחולקה ל־12 קבוצות לפי התחום הפיזיולוגי שנבדק. קבוצות המחקר היו:

קבוצת המחקר הראשונה, בראשותו של ג’וליאן פלידרבאום,
פנימאי מווילנה שניהל בית־חולים בוורשה, ערכה תצפיות על ההיבטים
הקליניים של רעב במבוגרים ובדקה את השינויים המטבוליים החלים כתוצאה
ממנו.
קבוצת המחקר השנייה, בראשותה של אננה בראדה־הלר, רופאת
ילדים מהוללת שניהלה את בית־החולים לילדים, חקרה את ההיבטים הקליניים
של הרעב בילדים והשפעתו על התפתחותם.
קבוצת המחקר השלישית, בראשותו של אמיל אפלבאום, מנהל  המחלקה לקרדיולוגיה בבית־החולים Czyste ומומחה
בתחום מחזור הדם, עסקה בפתופיזיולוגיה של מערכת כלי הדם במחלת
הרעב.
קבוצת המחקר הרביעית, בראשותו של מיכאל שיינמן
(צינמן), בדקה את השינויים בדם ההיקפי ובלשד העצם (מח עצם) במצבי
רעב.
קבוצת המחקר החמישית, בראשותו של רופא העיניים סימון  (שמעון) פייגנבלט, בדקה את השינויים בעיניים כתוצאה מרעב.
קבוצת המחקר השישית והאחרונה, בראשותו של שטיין,
פתולוג ידוע שלמרות העובדה שהתנצר אולץ לעבור לגטו וניהל בו את
בית־החולים Czyste, בדקה את השינויים האנטומיים  בעקבות מחלת הרעב, בהתבסס על מימצאים בנתיחות שלאחר המוות.

קבוצת הביקורת כללה מתנדבים מן העולם התחתון בגטו, אשר לא סבלו מתנאי רעב.



המחקר הופסק באקציה הראשונה ב־22 ביולי 1942 ולא הושלם מעולם. החוקרים סיכמו את תוצאות מחקרם, והן נערכו על־ידי מילייקובסקי עצמו באוקטובר 1942. מחשש שהגרמנים יחרימו את כתב־היד הוא הוברח לצד הארי
של העיר והופקד בידיו של אורלובסקי, מנהל המחלקה לרפואה פנימית באוניברסיטת
ורשה, וזה קבר אותו באדמה עד סוף המלחמה. לאחר המלחמה הוצא כתב־היד ממקום
מחבואו והועבר ל־אפלבאום.
גורלם של החוקרים בגטו, כמו אחרים, היה טראגי: מילייקובסקי
ו־פלידרבאום התאבדו, שטיין וחוקרים אחרים נרצחו בטרבלינקה, ואננה בראדה־הלר
נהרגה בבונקר בימי המרד האחרונים. אפלבאום נותר בחיים, והוא שערך את
כתב־היד והכין אותו לדפוס, אך הוא נפטר בוורשה בשנת 1946, בגיל 56. כתב־היד ניצל ופורסם על־ידי הג’וינט האמריקאי בשנת 1946 במהדורה מוגבלת בשפה
הפולנית ובתרגום צרפתי. הספר היה מוכר בשנות הארבעים המאוחרות לקהילה
הרפואית והמדעית, ואף צוטט במספר מחקרים. אולם בשל זמינותו הנמוכה הוא
נשכח. בסוף שנות השבעים נתגלה כתב־היד על־ידי מירון ויניק, מנהל המכון
לתזונה באוניברסיטת קולומביה, אשר פעל לתרגומו לאנגלית מפולנית על־ידי מרתה
אוסנוס ולהוצאתו לאור בשנת 1979. תוצאות המחקרים
מייצגות את התיאורים הקליניים הטובים ביותר של השפעות הרעב על מדדים שונים
כפי שניצפו במחקרים בנושא ברחבי העולם.
בסופו של דבר עבור רוב החוקרים במחקר הרעב זו העבודה
המדעית האחרונה בחייהם. תוצאות המחקר הן יחודיות ואין אפשרות להגיע אליהן
גם במעבדות המשוכללות ביותר בגלל היעדר החומר האנושי הדרוש לכך. גם בתנאים
רגילים, במוסד מצויד כהלכה ועם חוקרים מיומנים, אין זה קל לבצע מחקר כזה.
אך לערוך מחקר בהיקף כזה בבית־חולים בגטו, עם ציוד דל וצוות חוקרים שהיו
עצמם רעבים זהו, כדברי ויניק, מבצע כביר. הרופאים תיארו את ממצאיהם
הקליניים לפרטי פרטים ותיאוריהם בהירים גם כיום.
זהו תיאור של הרעבה עד מוות, באופן המפורט ביותר שנעשה אי
פעם. החוקרים גילו ממצאים חשובים על חילוף החומרים בגוף האדם בעת רעב,
הסתגלות לרעב, ועוד. הם חזו שתהליך השיקום במחלת רעב צריך להיות איטי
והדרגתי וכי אכילה לא מבוקרת בתחילת השיקום תגרום לעליה מהירה במטבוליזם
ובעקבות כך יגרמו אי ספיקת לב ומוות. אילו ידעו הרופאים שהתלוו לכוחות
השחרור של מחנות הריכוז על עבודת המחקר הזו, אולי חייהם של משוחררים רבים
היו ניצלים.
תחת הנאצים, היהודים הקימו מערך רפואי בגטו וורשה עם
לימודים טרום קליניים וקליניים, מערך השתלמויות, מחקר, הוראה וטיפול. “מרד
הרופאים” הוא בעצם אנטיתזה למה שהנאצים רצו: הנאצים רצו להשמיד והרופאים
בראו, הביאו מזור, וסייעו לכך שאנשים ישרדו. בכל קנה מידה זה דבר מדהים
משום שבמקרים של רצח עם ורדיפות אנו רואים התמוטטות של המערכת הרפואית
והסתמכות על סיוע מבחוץ, וכאן קרה ההפך־ הנרדפים בנו והקימו מערך מדהים.
בכל הגטאות התקיים מערך בריאות ורפואה היררכי, ממושמע, שעסק לא רק ברפואת
חירום אלא המשיך בפעולות שיגרתיות של לימודים, השתלמויות ומחקרים. היה
אירגון לרפואה סוציאלית, טיפות חלב, רפואת ילדים ונשים, בתי מרקחת,
ומעבדות.
צריך לזכור שכמאה אלף איש ניספו בגטו וורשה מתחלואה
וסיבוכי רעב. הרופאים עצמם היו בסיכון מתמיד של הדבקות במחלות. קיום מערכת
רפואית בתנאים כאלה־ אין לך תקדים בהיסטוריה האנושית! אחד ההסברים להקמת
המערך הזה בתנאים הבלתי אפשריים האלה, הוא ערך קדושת החיים ביהדות ונושא של
קדושה וטהרה.
כמנהיגים העוסקים במקצועות הרפואה, הרופאים היהודים בגטאות
ובמחנות הריכוז נקלעו לתחושות מצוקה גם בגלל סיבות שאינן רפואיות, בהן
נאלצו למנוע טיפול מחולה, הסתירו מחוליהם מידע או פעלו בניגוד לחינוכם,
מצפונם, אמונתם ומקצועיותם. הרופאים היהודים נאלצו לאמץ לא אחת עמדות
המנוגדות לכללי האתיקה ולערכי המוסר המקובלים, ושלא מרצונם נכפו עליהם
הכרעות אישיות הנוגעות לחייהם ומותם של בני אדם.
בין העוסקים במקצועות הבריאות במחנות הריכוז ובגטאות
התעוררו בעיות אתיות משותפות. הדילמות איתן התמודדו המטפלים התבטאו
ב־3 מישורים:
דילמות אתיות, דילמות מקצועיות ודילמות של התמודדות אישית.
בהקדמה לספר שערך, כותב ישראל מילייקובסקי, ראש המחלקה
הרפואית ביודנראט של גטו ורשה, אישיות נמרצת ומנהיג רב־תושיה שפעילותו נגד
התחלואה בגטו ראויה להערצה, ממארגני “מחקר הרעב”, וממארגני ומנהלי בית־הספר
לרפואה המחתרתי בגטו:
“זוהי הסימפוניה הבלתי גמורה מלאת המשמעות שנכתבה על־ידי הרופאים היהודים ב־ 1942 כך, בלתי אפשריים כל כך
ורחוקים מכל דבר נורמלי שאפשר לתאר. בתוך השאול והתופת שאפפו את חייהם,
והמוות המשתולל סביבם, לא חדלו מלפעול למען החולים והסובלים, לשמור על חיים
בכל תנאי, למנוע מגפות, להציל בני־אדם, ובתוך כך להמשיך בשני התפקידים
הנוספים שהוטלו מאז ומעולם על הרופאים: לקיים מחקר רפואי רב־ערך והוראה
רפואית ־ כל זאת בתנאים שלא ייאמנו”.



ישראל מילייקובסקי, מסיים את הקדמתו לספר “מחלת הרעב” במילים אלו:
""…וכמה מלים אחרונות לכבודכם, הרופאים היהודים. מה אומר
לכם, עמיתי האהובים וחברי לסבל? אתם הרי חלק מכולנו. העבדות, הרעב,
הגירושים והמוות בגטו שלנו ־ הם גם מנת חלקכם. אתם עבודתכם נתתם למרצחים את
התשובה היחידה:
‘Non Omnis Moriar’ (לא אמות כולי)"".
(ניב מתוך שירו של הוראטיאוס (65־8 לפנה""ס) אל המוזה מלפומני שבו הוא מביע את אמונתו כי בשל יצירותיו לא יכלה זכרו גם לאחר מותו).



 
פרק 73: אחרי השואה



שארית הפליטה
הם היהודים ששרדו את השואה, המשטר והכיבוש של גרמניה
הנאצית במלחמת העולם השנייה. כך נקראים במחקר ההיסטורי ניצולי השואה בשנים
הראשונות לאחר סיום המלחמה, שטרם מצאו מקום התיישבות קבע ונדדו באירופה או
שוכנו במחנות העקורים.
ברחבי אירופה וצפון אפריקה נמצאו לאחר המלחמה מאות אלפי
פליטים יהודים ניצולי השואה, שהצליחו לשרוד את החקיקה האנטישמית של הנאצים,
מחנות ההשמדה והגטאות. חלקם הסתתרו במקומות מסתור ובבתי משפחות זרות, או
ניצלו על ידי חסידי אומות העולם. בעלות הברית שיכנו את חסרי הבית היהודים
במחנות פליטים (שכונו “מחנות העקורים”) וניסו לדאוג לצרכיהם, אך שאלת גורלם
לאחר חשיפת היקף השמדת העם היהודי בשואה הפכה לאחד הנושאים שעלו למרכז דעת
הקהל בעולם, ושולבה בדיון על גורלה המדיני של ארץ ישראל שהתנהל באותו
זמן.
בסופו של דבר, בתהליך הדרגתי, פורקו מחנות הפליטים עד תחילת שנות ה־50, ו־250 אלף
היהודים ששכנו בהם מצאו מקלט במדינות שונות. למעלה ממחצית הפליטים
(136 אלף) עלו לישראל, 80 אלף נוספים היגרו לארצות־הברית, והאחרים היגרו לקנדה ולמדינות
שונות במרכז ובמערב אירופה וכן לדרום אפריקה ובשאר מדינות העולם.
חלק מהניצולים, בעיקר מהולנד, בלגיה, צרפת והונגריה חזרו
לארצותיהם. אחרים, בעיקר ממזרח אירופה, לא רצו לחזור ואלה שחזרו ־ לא תמיד
התקבלו בברכה (בחלק מהמקרים, כמו בפולין, התבצעו אף פוגרומים ביהודים,
הידוע ביניהם היה “פוגרום קיילצה”, הרחבה בעמוד 1040).
ארגון “הבריחה” עזר להם לעבור ממזרח אירופה למערבה ומשם ־
לארץ ישראל. תחילה העבירו פליטים למחנות העקורים ולאחר תחילת האיבה בין
ברית המועצות והמערב החלו אנשי התנועה להבריח פליטים ממזרח אירופה לשטחים
בשליטת המערב.
ניצולי השואה החלו לחפש את יקיריהם במקומות בהם רוכזו
היהודים או את ילדיהם שנתנו למסתור ולרוב לא מצאום. במקרים רבים, במיוחד
במזרח אירופה, הם נתקלו באנטישמיות שהקשתה על הליך החזרה לחיים והחזרה
לארצותיהם.
רבים בחרו להגר ממולדתם בשל כך. פליטים יהודים רבים נדדו ברחבי אירופה כדי למצוא מקום להתחיל בו חיים חדשים.
ועדים מקומיים של הקהילות היהודיות ניסו לעזור בלינה ועזרה
לפליטים ובחיפוש ילדים יהודים, אך משאביהם היו מצומצמים מאוד. מספר ארגונים
כגון הג’וינט ו“ועד ההצלה” של הסוכנות היהודית טיפלו באיתור יתומים או
ילדים שנמסרו למשפחות נוצריות, סייעו במשלוח עזרה כספית וחומרית ליהודים
ובהברחת פליטים יהודים לגבול בטוח.
בעייתי במיוחד היה גורלם של הילדים היהודים לאחר המלחמה.
חלקם הוסתרו בבתי זרים והיה צורך לקחתם לפעמים תוך התנגדות המשפחה (מטעמים
של קשר נפשי או דרישה כספית מהפודים) וחלקם שוטטו ברחובות לאחר שהצליחו
לשרוד, להסתתר או שנזרקו מהמשפחה שהסתירה אותם.
תנועות הנוער הציוניות, בעיקר “דרור” ו“השומר הצעיר”, החלו להקים בפולין יותר מ־17 קיבוצי הכשרה לנוער בני 16 עד 21, על־פי דגם
קיבוציי ההכשרה מלפני המלחמה. הוועד היהודי המרכזי של יהודי פולין הקים
בשנת 1945 רשת של בתי ילדים ברחבי פולין אך רק מקצת
הילדים הניצולים נקלטו בהם. גם זרם הפליטים שהחל להגיע לפולין מברית
המועצות, הביא עמו אלפי ילדים. אלה שבאו עם הורה, שוכנעו פעמים רבות להישלח
לקיבוצי הילדים, על מנת להגיע לארץ ישראל באמצעות תנועת הבריחה. אולם הייתה
בעיה עם היתומים מברית המועצות שנמסרו בשעתו לבתי יתומים מעורבים (רוסיים
או פולניים) ועתה חזרו לפולין, וכן עם היתומים מפולין ומזרח אירופה שנשארו
אצל משפחות נוצריות ובמנזרים, וחלקם גם לא ידעו על מוצאם היהודי. למען מתן
פתרון ליתומים שלא גדלו כיהודים הוקם ב־1945 ארגון
יהודי־ציוני שנקרא “הקואורדינציה הציונית לגאולת ילדים”, שמטרתו לפדות
ילדים אלה בכסף מידיים נכריות, לייסד למענם כפרי ילדים ולהעניק להם חינוך
חלוצי (כולל לימוד עברית וחיי שיתוף). את הארגון יזם השליח הארצישראלי אריה
שרון, בתמיכה חלקית של המפלגות הציוניות, הג’וינט, הסוכנות היהודית ותנועות
הנוער.
בשנת 1946 נפדו כ־60% מסך כל הילדים שביקשה הקואורדינציה לפדות. הוקמו על ידי הוועד
היהודי מעל ל־50 פנימיות ובהן נקלטו כ־3,800
ילדים, רובם היו יתומים שנאספו לאחר ששרדו בכפרים, במשפחות נוצריות וביערות. בשנת 1947 ההצלחה התמעטה עקב מחסור במימון. בשנת 1949 נסגרה הקואורדינציה.
חוגי היהדות הדתית (בעיקר “המזרחי”) פעלו בנפרד ובאופן
מצומצם יותר למען פדיון ילדים. כך למשל הרב שלמה שנפלד מאנגליה הקים את
“ועד החירום הדתי” והצליח להוציא מפולין 250 ילדים
ובני נוער, באמצעות אשרות כניסה בריטיות. הרב הראשי לארץ ישראל, יצחק
הרצוג, ערך מסע באירופה והפעיל רשת של אנשים שאיתרו ילדים והוציאו אותם
ממשפחות וממוסדות, תמורת סכום של כ־50 דולר לילד. למעלה מ־500 ילדים כאלה הגיעו לארץ ישראל ברכבת שנקראה על שמו, “רכבת הרצוג”.



מחנות העקורים
מיד בתום המלחמה באירופה במאי 1945, הוברחו היהודים לשטחים שהוחזקו כבר בידי בעלות הברית למחנות
עקורים בגרמניה, באוסטריה ובאיטליה. כ־250,000 פליטים שכנו במחנות הללו וחיו בהם בצפיפות גדולה. חלק מהפליטים
אף שוכנו בתוך מחנות הריכוז וההשמדה ששוחררו זה עתה. החלק הדרומי של גרמניה
היה נתון לשליטה אמריקנית. אזור זה היה הגדול ביותר, והיו בו עשרות מחנות
עקורים, במיוחד באזור העיר מינכן. במחנות אלה הייתה פעילות ענפה של עזרה
ושיקום, הודות לסיוע ארגונים של יהדות ארצות הברית, כמו הג’וינט, וכן
בעזרתם של ארגונים כלליים כמו נציבות האו“ם לפליטים. גם פעילי הסוכנות
היהודית וה”הגנה"" יכלו לפעול כאן ביתר קלות. ארגונים יהודיים נוספים דוגמת
הבריגדה היהודית ובעיקר הג’וינט, נתנו עזרה לשוכני המחנות והפעילו תוכניות
הכשרה מקצועית כדי לעזור להם לשקם את עצמם ולרכוש תעסוקה.
הניצולים התארגנו במסגרות ציבוריות, ובעזרת חיילים
אמריקאיים הוקם במינכן “הוועד המרכזי של היהודים המשוחררים” שייצג
כ־175,000 פליטים באזור הכיבוש האמריקאי. ועדים
נוספים התארגנו בברגן בלזן ובאזורי הכיבוש באוסטריה ובאיטליה. כמו כן
נתארגנו במחנות בתי ספר, ישיבות, תיאטראות ותנועות נוער והוצאו גם עיתונים.
גם הפעילות המפלגתית התעוררה מחדש. בשטחי הכיבוש הסובייטי לא הוקמו מחנות
נפרדים ליהודים, משום שהסובייטים סירבו להכיר בכך שמצבם של הפליטים
היהודיים שונה ממצב שאר הפליטים.
ברומניה הוקמו מספר קיבוצים על ידי אגודת ישראל, שיועדו לניצולים חרדים.
נשיא ארצות הברית, הארי טרומן, הקים ועדה לבדיקת מצבם של
העקורים. ארל הריסון, ראש המשלחת, עמד על מצבם הקשה של הפליטים הממתינים
לפתרון מגורים. הזעזוע ממסקנות הוועדה, שגרר אחריו לחץ ציבורי ופוליטי
בארצות הברית, גרם לאמריקאים ולבריטים להקים את ועדת החקירה
האנגלו־אמריקאית. בשל התנגדות ערבית בוטלו מסקנותיה, שקראו לעלייה
של 100,000 יהודים לארץ ישראל.
כדי למצוא מוצא מן הסבך, הוקמה ועדה מעורבת שנייה. הצעתה, שנתפרסמה בשם “תוכנית מוריסון”, דיברה בין היתר על הגירת 100,000
נפש רק לאזור יהודי קטן בארץ־ישראל, לאחר חלוקתה. הן
המנהיגות הערבית והן ההסתדרות הציונית דחו את ההצעה. לבסוף החליטה בריטניה
להביא את בעיית ארץ ישראל בפני האו""ם.
ברבים מריכוזי שארית הפליטה לאחר המלחמה, התארגנו בתי דין
מיוחדים שעסקו בהסדרת היתרי נישואים לעגונות המלחמה. הטיפול בבעיה זו החל
כבר במהלך המלחמה ונמשך בשנים שלאחריה. ההערכות הן שרובן המכריע של העגונות
הותרו לבסוף להינשא.



תנועת הבריחה
תנועת הבריחה הייתה התארגנות ציונית, שהייתה אחראית להגירה הבלתי־חוקית של כ־300,000 ניצולי שואה לארץ ישראל בשלהי מלחמת העולם השנייה ולאחריה, בין השנים 1948־1944. ההמונים נדדו ממזרח אירופה למרכזה ולדרומה במגמה להגיע לארץ ישראל.
הבריחה החלה באופן ספונטני, ולאחר מכן אורגנה בסיוע
“ההגנה” והפכה לאחד הגורמים החשובים במפעל ההעפלה ובמאבק להקמתה של מדינת
ישראל.
מקורה ולידתה של הבריחה באירועים שקדמו לה, כתוצאה
מהמאמצים של חלקים בתנועות הנוער החלוציות והציוניות בחתירתם לעלות לארץ
ישראל בדרך לא־דרך. מפעל זה הוא ייחודי לשארית הפליטה ששרדה, ייחוד המעוגן
בלעדית במה שקרה בשנות השואה בפולין וברחבי אירופה תחת השלטון
הנאצי.
בראשיתה, לתנועת הבריחה לא היה כל קשר למנהיגות היישוב
בארץ. היא יוסדה בפולין על ידי אנשי מחתרת ופרטיזנים יהודים. הניצנים
הראשונים להתארגנות יהודית קהילתית החלו להופיע בלובלין בסוף שנת
1944, מיד לאחר שחרורה של פולין מידי גרמניה הנאצית. בין
המייסדים הבולטים היו יצחק (אנטק) צוקרמן, סגן מפקד המרד בגטו ורשה,
שקריאותיו למרד יהודי תרמו למרד הגדול בגטו ורשה, אבא קובנר, מנהיג
קבוצת פרטיזנים והפרטיזן אברהם לידובסקי, ממנהיגי מרד גטו ברנוביץ'.
אותן קבוצות יהודים החלו בפעילות עזרה וסעד, והיוו גרעין לתנועת “האיחוד”
שהתפשטה בכל ריכוזי יהדות פולין.
בפולין שרר אי־שקט פוליטי והיהודים בה סבלו מהתנכרות ומאנטישמיות. עד סוף שנת 1945 נרצחו ברחבי המדינה 350 נפש במהלכו של מסע רציחות. לא היה כל
צורך בפעולת הסברה של “הבריחה” שתאיץ ביהודים הנרדפים לנטוש את
המדינה.
אלפי יהודים הצטרפו לארגונים הציוניים שנציגיהם היוו את “ועד הבריחה” כדי לצאת מן המדינה, ובתחילת שנת 1945 נפתח נתיב הבריחה מפולין לרומניה. בשנת 1946 אירע פוגרום קיילצה, בו נרצחו 42 יהודים ו־80 נפצעו מתוך 143 היהודים ששהו בעיר, לאחר שבעיר נפוצה עלילת דם על היהודים.
פוגרום זה היה אחד הגורמים להתפכחות ניצולי השואה, שקיוו להשתלב בחזרה
בפולין.
זרימתם ההמונית של יהודים אל רומניה לא התמצתה בנדידת הפרטיזנים של אבא קובנר. מבחינה מספרית היו אלה למעשה מיעוט. 17,000
יהודים מצ’כוסלובקיה, מאוקראינה ומהונגריה ניצלו את
ההזדמנות ומספר הפליטים ברומניה הלך וגדל. מרומניה המשיך המסלול לגרמניה,
לאוסטריה (לעיתים דרך הונגריה) ולאיטליה, אל מחנות העקורים.
הרכבן של הקבוצות הנודדות היה שונה: הומוגניות ־ מתנועה
אחת, והטרוגניות ־ קבוצות שחבריהן לא הכירו איש את רעהו עד למפגש של חציית
הגבול, ואלה היו הרוב. קובנר שימש כרכז והיה נפגש עם כל קבוצה, מוסר תעודות
מזויפות, מדריך ומזהיר מפני עבירות בטיחות כגון: החזקת תמונות מכשילות,
תעודות סובייטיות, מדליות למיניהן ונשק.
באוגוסט 1945 הגיע לפולין שליחו
הראשון של היישוב, איסר בן צבי, כשליח “המוסד לעלייה ב'” של ארגון
ההגנה. למעשה, היה בואו קשור במהפך מחשבתי וארגוני, כי המוסד לעלייה ב'
החליט לקחת תחת חסותו מפעל זה, שהיה עד אז יצירתם של פעילי התנועות
הציוניות־החלוציות בפולין.
כבר בראשית פעולות ה“בריחה” בפולין, חשבו הפעילים על החשת יציאתם של יהודים גם משטחי ברית־המועצות. כבר בשלהי 1944 עשרות מבין חברי תנועות הנוער החלו להגיע ביוזמתם לשטח פולין
העממית. בתחילה הסתפקה התנועה רק בשיגור שליחים מיוחדים להנעת חברים ומכרים
לעזיבה מיידית של ברית־המועצות. אולם, מאז קיץ 1945 דאגו להקמת רשת “בריחה” מלטביה, מליטא ומבלארוס.
בסוף מלחמת העולם השנייה נתקבל צו מטעם נשיאות הסובייט
העליון, לפיו זכאי כל חייל בצבא פולין העממית וכן כל פעיל לשיחרורה של
פולין לקבל אזרחות פולנית. אחת־אחת יצאו המשלחות היהודיות, כאשר חבריהן
לבושים במדי צבא ונושאים תעודות מזויפות, מתחזים לאנשי צבא החוזרים להביא
את משפחותיהם מאסיה התיכונה.
מרכזי הפעולות היו ערי וילנוס ולבוב. במחצית הראשונה של 1946 מספר פעילים נתפסו בגבול ברית
המועצות־פולין וברית המועצות־רומניה ונשפטו. לפחות שניים מתוכם: שמואל יופה
שנשפט ל־25 שנים ודוד פומרנץ שנשפט ל־10
שנים מתו במחנות גולאג אך היו גם רבים ששרדו ועלו לישראל מאוחר יותר. לאחר המעצרים פעילות ה“בריחה” בברית המועצות הופסקה.
ככל שחלף הזמן התברר כי ה“בריחה” חרגה מעבר למתכונתה
המקורית. תנועתם הבלתי פוסקת של מאות אלפי ניצולי שואה לכיוון מרכז אירופה
ודרומה והתקבצותם במחנות עקורים, יצרה בעיה בינלאומית שרק הקמת מדינה
יהודית בארץ ישראל שתקלוט את כל האנשים הללו־ יכלה להביא לפתרון. הן
“הוועדה האנגלו־אמריקנית” (1946) והן “ועדת אונסקו”פ"" (1947) שביקרו במחנות העקורים בגרמניה,
התרשמו שיש לאפשר לשרידי השואה לעלות לארץ ישראל. ה“בריחה” היוותה אם כן
גורם לחץ על דעת הקהל העולמית להצביע בעד הקמת מדינה יהודית. תנועת
“הבריחה” הייתה אחד הגורמים העיקריים שהכריעו לטובת הקמת מדינת
ישראל.
הכרזת העצמאות של מדינת ישראל במאי 1948 סיימה את המנדט הבריטי על ארץ ישראל ואפשרה את הקמתו של בית
לאומי לעם היהודי. תושבי מחנות העקורים עלו לישראל בעלייה ההמונית ומקצתם
למדינות אחרות, וכך באה תנועת הבריחה אל סופה. חלק מהיהודים שנשארו במזרח
אירופה עלו במשך השנים לישראל במסגרת העליות השונות לאחר הקמת
המדינה.
ההעפלה
חלק גדול מיושבי מחנות העקורים והיהודים שנותרו באירופה
הביעו את רצונם לעלות לארץ ישראל, אך באותה התקופה, שלטון המנדט הבריטי
הטיל הגבלות על היקף עליית היהודים לארץ וגם אסר על עלייה לארץ ישראל. אנשי
הבריגדה היהודית וארגון “ההגנה” ארגנו את העפלתם של הפליטים היהודים וניסו
להביאם ארצה למרות האיסור.
הפעילות העיקרית של ה“הגנה” התרכזה באזורי הכיבוש
האמריקניים באירופה, ולכן היה צורך לרכז את היהודים באזורים אלה. פעילות זו
נעשתה על ידי אנשי ה“הגנה” בעזרתם של סייענים מקומיים רבים, והיא דרשה
תושייה רבה (כולל תשלומי שוחד) והייתה מופקדת בידי אנשי ה“בריחה”, שנעשתה
לזרוע של ההגנה. גם מהארצות הגובלות, כמו צ’כיה ופולין, היה צורך להעביר
יהודים בגבולות, וגם כאן פעלה ה“בריחה” ביעילות. הבאת העולים ארצה הייתה
צריכה להיעשות דרך נמלי הים התיכון, והצריכה את העברת היהודים למדינות אלה
בדרכים לא חוקיות. הארצות העיקריות לפעילות זו היו איטליה וצרפת.
העברת היהודים לאיטליה הצריכה מעבר בדרכים קשות בהרי
האלפים על ידי חברי ה“בריחה”. באיטליה התארגנו מחנות–קיבוצים, לרוב בטירות
מחוץ לערים. הסעת האנשים למקומות המעגן של ספינות המעפילים התבצעה במשאיות.
שלטונות המדינה העלימו עין הודות לשוחד שקיבלו. השפעתה של ממשלת בריטניה על
הממשל האיטלקי הייתה רבה וגרמה לקשיים בפעילות זו. דומה היה המצב בצרפת, שם
רוכזו האנשים בדרום המדינה לאורך חופי הים התיכון, גם כן בטירות או מחנות
קטנים. גם פה היה פיקוח של הבריטים, אך הדוק פחות, וממשלת צרפת הייתה
עצמאית יותר מממשלת איטליה. חציית הגבול מגרמניה לצרפת הצריכה אשרת כניסה,
וכן הבטחה שמדובר במעבר בלבד וכי הנוסעים אינם נשארים בצרפת.
הבריטים נקטו שיטות שונות כדי לבלום את זרם ההעפלה: הם
אסרו על פליטים יהודים להיכנס לאזור הכיבוש הבריטי בגרמניה, הפעילו לחץ
פוליטי על מדינות שונות כדי שימנעו הפלגת ספינות מתחומן, שמו מצוד על
הספינות שהתקרבו לחופי הארץ, ומ־1945 גויסו ספינות מלחמה ללכידת הספינות הבלתי לגאליות.
בפברואר 1946 הציעו ראשי הצבא
הבריטי במזרח התיכון לגרש את המעפילים לארצות מהן באו ולצורך כך לכלוא אותם
באופן זמני באי קפריסין, שהיה גם הוא תחת שלטון בריטי, ובגלל קרבתו לארץ
ישראל. משרד המושבות ומושל קפריסין הביעו התנגדות למהלך זה ובמקום זאת הציע
משרד המושבות לכלוא את המעפילים בארץ ישראל ולשחרר אותם כנגד סרטיפיקטים
מהמכסה החודשית. המעפילים שנתפסו הועברו למחנות מעצר בישראל ושוחררו רק
משהופשרה למענם מכסת רישיונות העלייה (הסרטיפיקטים).
בקיץ 1946 הגיעה ההעפלה לממדים
כאלו שכבר לא היה ניתן לקזז ממכסת הסרטיפיקטים. בהיעדר מקום במחנה המעצר
בעתלית, שלטונות המנדט היו משחררים מעפילים על חשבון סרטיפיקטים שהוקצבו
שלושה חודשים קדימה, וההנחה הייתה שהכליאה לא הייתה אפקטיבית. בנוסף,
בעקבות השבת השחורה ביוני 1946, הרגישו שלטונות
המנדט שגירוש המעפילים לא יוכל להרע את היחסים עם היישוב היהודי הרבה יותר
משהיו ממילא. בעקבות פיצוץ מלון המלך דוד, הוחלט כצעד מרתיע לשבור את רוחם
של המעפילים על ידי הרחקתם מארץ ישראל. הבריטים הקשיחו את עמדתם וממשלת
בריטניה הקימה בקפריסין מחנות מעצר לצורך כליאת המעפילים המגיעים לארץ
ישראל. היה זה צעד מחושב של בריטניה שנועד להגביר את התמיכה בה בקרב
האוכלוסייה הערבית.
על אף שהרעיון לכלוא מעפילים בקפריסין הועלה כבר שנה לפני תחילת הגירוש, לא נעשו הכנות לקבלת המעפילים. הצבא הבריטי בנה 12
מחנות בארבעה אתרים ־ פידולס, קראולוס, קסילוטימבו
ודֵחֶליה. מחנות בהם הוקמו אוהלים כונו לרוב “מחנות קיץ”, וכאלה שכללו
צריפי פח כונו “מחנות חורף”.
הצבא הבריטי סיפק לעצורים מים, מזון, טיפול רפואי וצרכי
יום יום אחרים, אולם אלו סופקו במידה לא מספקת ואף לא היו במחנות אמצעי
בישול מתאימים למצרכי המזון שסופקו כך שהכלואים היו על סף רעב רוב התקופה.
על כן הג’וינט שלח לקפריסין משלחת לעזרה ליושבי המחנות. רבים מאנשי הצבא
הבריטי שניהלו את המחנות הרגישו אי נוחות מכך שהם מתעסקים במעצר של אזרחים,
סייעו לעצורים בלחץ על הדרגים הגבוהים לשיפור תנאי העצורים ואף נתנו
לעצורים הקלות בניגוד להוראות.
למחנות הגיעו שליחים תושבי ארץ ישראל, שהגיעו בעיקר
מהקיבוצים. עקב כך, השליחים ניהלו את המחנות בדומה לקיבוץ והקימו בתי ילדים
וכפרי נוער. המתנדבים לימדו עברית, נגינה, מלאכה, לימודי יהדות וארץ ישראל,
והכירו לעצירים את הווי הארץ. הם הפעילו בתי ספר, הקימו תנועות נוער, ואף
יסדו סמינר למבוגרים. לקפריסין נשלחו גם אנשי “ההגנה” והפלמ""ח, שאימנו
בחורים צעירים אימוני קרב ושימוש בנשק על מנת להכשירם להיות לוחמים בעת
עלייתם ארצה וכן לשם שמירה על הביטחון הפנימי במחנות. התארגנות סודית זו
נקראה “שורות המגינים”. כמו כן נחפרו בחשאיות שמונה מנהרות מתחת לגדרות
המחנות, דרכן הצליחו לברוח כמה עשרות עצירים.
בסך הכל במשך שלוש שנים גורשו לקפריסין כ־52,000 מעפילים שהובאו לשם ב־39 ספינות ו־2,200 ילדים נולדו במקום. רוב המעפילים שהגיעו
לקפריסין היו יוצאי פולין ורומניה. בנוסף היו קבוצות קטנות יותר ובהן יוצאי
בולגריה ויוצאי צפון אפריקה.
במהלך כל התקופה יצאו מעפילים ותיקים מהמחנות ועלו לארץ
ישראל על חשבון מכסות העלייה, (סרטיפיקטים), שהסוכנות היהודית העמידה
לרשותם, כך שלא היה זמן בו שהו בו זמנית במחנות למעלה מ־35,000
נפש.
מחנות המעצר פעלו החל מאוגוסט 1946 ועד נובמבר 1949.
רק לאחר הקמת מדינת ישראל הורשו הפליטים במחנות השונים לעלות ארצה, כחלק מגל העלייה ההמונית.
עוד לפני כן הועלו כ־20,000 פליטים מאנשי הגח""ל120 (גיוס חוץ לארץ), שהיו נחוצים לעזור בקרבות מלחמת העצמאות.



בינואר 1949, חצי שנה לאחר הקמת המדינה, הותר למעפילים שנכלאו בקפריסין להגיע לישראל.



עם ההכרזה על הקמת מדינת ישראל במאי 1948 היו במחנות קפריסין כ־24,000 מעפילים
שהיו משוכנעים כי תוך ימים ספורים תבואנה ספינות שתקחנה אותם לישראל.
הסוכנות היהודית ביצעה הכנות לקליטת העולים, ולאור סירוב הבריטים להביא את
העצורים באוניות בריטיות, היה על הסוכנות לארגן אוניות להבאת העולים.
משעברו שבועיים והעלייה לא החלה, פנו עצורי קפריסין לאו“ם בדרישה ללחוץ על
בריטניה לשחררם וקיימו שביתת רעב של יום אחד. לבסוף החלה העלייה מקפריסין
בתחילת יולי 1948. שתי אוניות גדולות, “עצמאות” ו”קיבוץ גלויות"", הביאו מקפריסין מעל ל־4,100 עולים, אולם על מנת שלא לסייע לישראל במלחמת העצמאות, אסרו
הבריטים על עליית הגברים בגילאי גיוס, 18־45. בין השלטונות הבריטים לבין העצורים התנהל מאבק סביב הדרישה לאפשר עליית אבותיהם של 170 תינוקות יחד עם התינוקות. למרות הסירוב הראשוני של הבריטים, העלייה אושרה לבסוף.
במחנות בקפריסין נותרו בסוף יולי כ־11,000 עולים שלא הורשו לעלות. המתווך פולקה ברנדוט הציע בתחילת
אוגוסט 1948 שישראל תקלוט 100,000 פליטים פלסטינים והוא ישפיע על בריטניה לשחרר את עצורי קפריסין.
העצורים פנו לדעת הקהל בישראל ובעולם, איימו בשביתת רעב ופנו לערכאות
משפטיות. ב־17 בספטמבר 1948 פורסם בקפריסין חוק חדש שנועד להכשיר את המשך החזקת העצורים
במחנות. בדצמבר 1948 הוסכם על מתן רשות ל־300 בחורי ישיבה לעלות לישראל, אולם הדבר התעכב
בגלל רצונם של הבריטים להיות בטוחים שאכן בחורי הישיבה לא יתגייסו לצבא.
בסוף דצמבר 1948 הגישו עצורי קפריסין תביעת “הביאס קורפוס”121 כנגד השלטונות.



סוף ינואר 1949, במקביל להכרה הבריטית במדינת ישראל, שוחררו שארית עצורי קפריסין והועלו לישראל.
בפברואר 1949 הסתיים באופן רשמי
פינוי המחנות שבקפריסין וזה היה גם המועד בו עזבו אחרוני השליחים
הארצישראלים.
בשנים 1953־ 1954 נסגרו סופית מחנות העקורים. בסך הכל, מתוך 250 אלף הפליטים ששהו בהם מאז סיום מלחמת העולם השנייה, עלו
136 אלף לישראל, 80 אלף היגרו
לארצות הברית והאחרים עברו לקנדה, מדינות מערב ומרכז אירופה ומדינות נוספות
בעולם. ניצולים שהתגוררו במדינות שעברו לשלטון קומוניסטי נשארו באותן
מדינות למשך שנים עד שהורשו לעזוב מדינות אלו.



הנוקמים
הנוקמים הוא שם כולל לקבוצות של יהודים ניצולי השואה,
הפרטיזנים, ואנשי הבריגדה היהודית, שהתארגנו בשלבים האחרונים של מלחמת
העולם השנייה ולאחריה, לבצע מעשי נקם בנאצים. הרקע להתארגנות הוא הרצון של
חלק מיהודי אירופה לבוא חשבון עם הנאצים על השמדת רוב יהודי אירופה בשואה.
במסגרת התארגנויות אלו הוקמה בקרב אנשי הבריגדה היהודית “חוליית המוציאים
לפועל” שפעלה מאיטליה, וחבריה הרגו עשרות אנשים שהיו מעורבים ישירות ברצח
יהודים. בולטת בקיצוניותה הייתה קבוצת “הנקם” אשר תיכננה הרעלה המונית,
ופגעה בשבויים מן האס אס. שתי הקבוצות שתפו פעולה ביניהן. בנוסף להן, עסקו
גם יחידים בפעולות נקם פרטיות.



עם תום מלחמת העולם השנייה בשנת 1945 התארגנה בקרב חיילי החטיבה השנייה של הבריגדה היהודית קבוצה
שנודעה בשם “הנוקמים” או “חוליית המוציאים לפועל”. היחידה הוקמה בבסיס
הבריגדה בטרוויזיו (עיירה בצפון מזרח איטליה) בידיעת מיעוטם של קציני
הבריגדה היהודים, ותוך מידור שאר חיילי הבריגדה, ומפקדי ההגנה בה. היחידה
פעלה בעיקר בצפון איטליה, אוסטריה ודרום גרמניה.
גרעין הקבוצה מנה כ־10 אנשים, וכ־40 שותפי סוד התלוו למקצת הפעולות. בין מוביליה
היו מאיר זורע שפיקד על מרבית הפעולות, מרדכי גיחון ־ קצין המודיעין, ישראל
כרמי איש הארגון והמבצעים שהקים רשת הטעייה בכינויי TTG (ערבית ויידיש: טילכס טיזי געשעפטן, “עסקיי שק לי בתחת”)
ואחרים.
לקבוצה זו הצטרפו מאוחר יותר כמה מבוגרי המחלקה הגרמנית של הפלמ""ח, בהם שמעון אבידן וסגנו יהודה בן חורין ששלטו בגרמנית.



שיטת הפעולה כללה:

איסוף מודיעין תוך הסתמכות על פרטיזנים לשעבר, הדלפות
מיחידות מודיעין בריטיות, הלשנות, וחקירה תחת איומים של נאצים לפני
הוצאתם להורג.
זיהוי נאצים ומשתפי פעולה שהשתתפו ישירות בגילוי,  הסגרה, מיון, משלוח או רצח של יהודים בשואה.
הצלבת ידיעות מודיעיניות משני מקורות לפחות כדי להשיג  זיהוי וודאי.
תנועה בלילה בחוליות של שלושה או ארבעה אנשים תוך  שימוש בכלי רכב, מסמכים מזויפים ומדים של יחידות בריטיות שונות.
מעצר דמה של המטרות, על ידי חברי חוליה דוברי אנגלית  הלבושים לרוב במדי משטרה צבאית.
הכנסת המטרות לרכב והוצאתם להורג בחניקה, ללא דין  ודברים, על ידי שני “אורבים” שהמתינו להם.
וידוא הריגה ביריה והשלכת הגופה באגם או בחלקת  יער.




מוערך שקבוצה זו הוציאה להורג כמה עשרות או מאות בודדות של
נאצים בפרק זמן של חצי שנה ־ רובם מפקדים נאצים זוטרים ומשתפי פעולה עם
הנאצים.



קבוצה קיצונית יותר בגישתה נקראה “הנקם” או “דין”. היא מנתה כ־60 יהודים מקרב הפרטיזנים לשעבר ויהודים
אחרים ששרדו את המלחמה. מנהיגות הקבוצה התבססה על פרטיזנים יוצאי המחתרות
הציוניות בגטאות מזרח אירופה. הקבוצה הוקמה בלובלין, העיר הפולנית הגדולה
הראשונה שנכבשה על ידי הצבא האדום, והתגבשה בהדרגה תוך כדי מעבר המטה שלה
לבוקרשט, לצפון איטליה, ולבסוף לפריז. חוליות של אנשיה הגיעו לגרמניה לערים
נירנברג ודכאו במטרה לבצע מעשי נקם מורכבים וקטלניים באוכלוסייה אזרחית
נרחבת בגרמניה. כוונתם הייתה להשיג נקמה של ממש בעם הגרמני, לעורר הד
בינלאומי רחב, וללמד לקח היסטורי את אויבי העם היהודי בעתיד.
מנהיג הקבוצה והאידאולוג שלה היה אבא קובנר, ממנהיגי הפרטיזנים של גטו וילנה, וכסגנו שימש יצחק (פשה) אבידב.
שלוש דרכי פעולה הועלו בדיוני הקבוצה:

תוכנית א': להרעיל את מקורות המים של מספר ערים
בגרמניה ולגרום למוות המוני של מיליוני אזרחים גרמניים. תוכנית זו
סוכלה.
תוכנית ב': להרעיל את מקורות המזון של מחנות שבויים
גרמניים ולגרום למותם של אלפי חיילי אס אס וורמאכט גרמניים. תוכנית זו
יצאה לפועל באופן חלקי.
תוכנית ג': להוציא להורג פושעים נאציים ספציפיים,  תוכנית זו לא בוצעה.

בנסיון להוציא את תוכנית א' לפועל, הוחדרו אנשי הקבוצה
למכוני המים של המבורג ונירנברג כעובדים. בתיווך חיים ויצמן וארנסט דוד
ברגמן הצליח אבא קובנר להשיג מן המדענים האחים אפרים ואהרון קציר רעל
(שזהותו לא הובהרה) בטענה שישתמש בו לצורך תוכנית ב'. הרעל סופק לקובנר
ארוז בשפופרות של משחת שיניים ובקופסאות שימורים של חלב, ההגנה סיפקה לו
מסמכים מזויפים של חייל בבריגדה היהודית, החוזר ליחידתו מחופשת מולדת, והוא
עלה על ספינה בריטית בנמל חיפה. קובנר קיבל מהתעשיין הנס מולר כסף, שאותו
המיר לזהב שהסתיר בשפורפרות של משחת שיניים. מההגנה קיבל גם איש מלווה,
לסייע לו בשעת צרה. בדצמבר 1945, כשהתקרבה הספינה
לנמל טולון בצרפת, גילו הבריטים (ייתכן שעקב הלשנה של גורמים ציוניים שחששו
מהשלכות התוכנית) שתעודותיו של קובנר מזויפות. קובנר שמע שקוראים את שמו
ברמקול של האנייה ונצטווה להתייצב בפני הקברניט. קובנר סיפר למלווה שלו על
משימת הנקם שלו ומסר לידיו את הרעל. הוא ביקש ממנו שבמקרה וקורה לו משהו,
יעביר את החומר ליעד מסוים, ואם לא ־ שישמיד אותו בכל דרך שהיא. קובנר מסר
לו גם את הזהב, אולם החליט לשפוך מחצית מהחומר בעצמו, מבעד לחלון בית
השימוש אל הים. כשעלה אל הסיפון, נעצר מיד. המלווה חשש להחזיק ברעל והשליך
אותו גם הוא לים, אולם את הזהב מסר ליעדו. יש הטוענים כי קובנר וקבוצתו
הכשילו בעצמם את התוכנית כי חששו לפגוע בכוחות בעלות הברית בתוך הערים
הגרמניות.
בעקבות כישלון תוכנית א‘, הוחלט על ביצוע תוכנית ב’. המשימה הייתה הרעלת שבויי אס אס ששהו במחנה השבויים האמריקאי סטלאג
13 ליד העיר נירנברג. היא הוטלה על חוליה בפיקוד יוסף חרמץ
שהתמקמה בעיר. אחד החברים, אריה דיסטל, התקבל בעזרת שוחד לעבודה במאפייה
שסיפקה לחם למחנה. בתום מספר חודשים קיבלה הקבוצה כמות גדולה של הרעל ארסן
שנקנתה בפריז והוברחה להם על ידי חייל בבריגדה.
בליל ה־13 באפריל 1946, הבריח דיסטל את אחד מחבריו למאפיה, והם מרחו בארסן מעורב בדבק
כ־3,000 כיכרות לחם. כתוצאה מן ההרעלה חלו כ־9,000 משבויי המחנה, רבים מהם חיילי אס אס לשעבר.
בעיתונות התקופה לא דווח על מקרי מוות בהרעלה, והרעל כנראה רק גרם למחלה
ולא הרג אף שבוי.
כישלון המבצע גרם לאנשי קבוצת הנוקמים לדכדוך עמוק וחלקם
אף שקלו להתאבד. לאחר שקובנר שוחרר ממעצרו, דרש מהם להגיע לארץ ישראל. הם
התיישבו בקיבוץ עין החורש. חלקם חזרו לאירופה. מהם היו שסירבו לחזור לארץ
ישראל ואחרים השתלבו ב“תוכנית ג” ־ מבצע שנעשה בידיעת המפקדה העליונה של
ההגנה.
תוכנית ג' לא יצאה לפועל. מתוך חששות פוליטיים, ביטלה
הנהגת היישוב בארץ ישראל את פעולתם המתוכננת של אנשי החוליה בראשות שמחה
רותם שהתמקמה בדכאו והתכוננה לפגוע במחנה השבויים הגרמניים שם.
במהלך שנת 1946 עברו רוב אנשי
הבריגדה במחתרת לעסוק בענייני הרכש (קנייה, גניבה והברחה של נשק להגנה),
הבריחה וההעפלה, והמנגנון המחתרתי TTG הוקדש למשימות אלו, שנתפסו כחיוניות יותר.



עם התגברות התכונה בארץ ישראל לקראת הקמת מדינת ישראל
ומלחמת השחרור, עזבו כמעט כל הנוקמים (רובם אנשי ההגנה וכמה מהם אנשי אצ""ל)
את אירופה. רבים מהם השתלבו בצה“ל ובמערכת הביטחון הישראלית. אחד מהם היה
הרמטכ”ל, חיים לסקוב. כעבור שנים אמר על כך: “לא היו אלה מעשים ‘יפים’. היו
אלה מעשי נקם. אנחנו למעשה הפסדנו במלחמה. הפסדנו שישה מיליון יהודים. ומי
שלא ראה את המקומות האלה, מחנות הריכוז והכבשנים – לא יבין מה עשו לנו…
לא חיסלנו הרבה, לצערי”.
פעילות הנקמה נותרה סודית שנים רבות והחלה להחשף רק בסוף
שנות השישים של המאה העשרים. משימת רדיפת הנאצים והעמדתם לדין עברה לידי
המוסד ומשטרת ישראל.
 
פרק 74: פרעות ביהודי ערב



מתקופת מוחמד היו מוסלמים שהיו עוינים כלפי שכניהם
היהודים. במשך כל תקופת השליטה של האימפריה המוסלמית היהודים היו בני חסות,
ד’ימי, וקיבלו הגנה כל עוד ישלמו את מס הגולגולת, הג’יזיה. היחס כלפיי
היהודים השתנה בין ח’ליף וח’ליף ובהתאם לתקופה ולאזור הגיאוגרפי. היו
שליטים שהיו יותר סובלנים כלפיי היהודים, והיו כאלה שפחות סובלנים ואף
שהתנכלו ליהודים שתחת שליטתם.
עם התמסדותו של האיסלאם מהמאה העשירית ובעיקר בירידת כוחו
הצבאי, מדיני וכלכלי בימי הביניים המאוחרים, הידרדר מצבם של היהודים (כיתר
המיעוטים) במדינות המוסלמיות ככל שהפתיחות התרבותית־חברתית המוסלמית הלכה
ונמוגה. מסעות הצלב והרקונקיסטה החלישו את העולם המוסלמי וזה הביא לליבוי
הקנאות וחוסר הסובלנות, כמו גם להחלת וביצוע תנאי עומר, להוציא תקופות
נוחות מסוימות. היהודים בתקופה זו התכנסו בעצמם והורידו קומה, בעוד הנצרות
המשיכה להשפיע על האיסלאם (דרך מעמד מיוחד שניתן לנוצרים כחלק מההסכמים עם
מדינות אירופה). בתקופה זו הוחדרו לאיסלאם אלמנטים נוצריים אנטישמיים
הכוללים האשמת היהודים ברצח (בהתאם לנאמר בחדית' אך בניגוד לנאמר
בקוראן).
בתקופה העות’מאנית נמשכה ה“מסורת” המוסלמית והיו סולטאנים
שדרשו מהיהודים להתלבש בצורה המבדילה אותם מהאוכלוסייה המוסלמית. לאחר
עלילת הדם הראשונה שהתפרסמה באימפריה העות’מאנית, הסולטאן סולימאן השני
הוציא כבר במאה ה־17 צו מלכותי (פירמאן), שהגן על
כל יהודי האימפריה מעלילות הדם. למרות זאת, רבו מקרי רצח של יהודים, ובדרך
כלל נמנעו השלטונות מלהעניש את הרוצחים. חוקי עומר הופעלו, אם כי הם לא
הופעלו במלואם, הרי גם הם עשו את שלהם בהשפלתם של היהודים.
המגע המוסלמי עם המערב במאתיים השנים האחרונות של האימפריה
העות’מאנית, החמיר בה את האנטישמיות. הוא גרם למשל להפצתו של רעיון עלילת
הדם, למרות אותו פירמאן של סולימאן השני. בהקשר זה, “עלילת דמשק”, שקרתה
ב־ 1840 היא המפורסמת ביותר. גם התפיסה בדבר הקשר
העולמי בין “הבונים החופשיים” ליהודים יובאה מהעולם הנוצרי באותה תקופה,
בנוסף לעלילת הפרוטוקולים של זקני ציון שהופצה ברחבי האימפריה
העות’מאנית.
החל מסוף המאה ה־18 ואילך, ירד
בהדרגה כוחו של היאסלאם בעימות מול הנצרות העולה. ככל שנחלשו המוסלמים,
התגברה גם האנטישמיות בקרבם.



במאה ה־19 חלו רדיפות, עלילות דם
ופוגרומים של האוכלוסייה המוסלמית במזרח התיכון ובצפון אפריקה.
ביניהם:

דמשק (1840, 1848 ו־1890).
קהיר (1844, 1890, 1902־1901).
דיר אל־קמר (1847).
ירושלים (1847, 1870  ו־1895).
חלב (1850 ו־1875).
ביירות (1862 ו־1874).
יפו (1876).
מנצורה (1877).
אלכסנדריה (1870,  1882, 1907־1901).
פורט סעיד (1903,  1908).




רדיפות במאה ה־20



ב־ 17 באפריל 1912 החלה סדרת פרעות אנטי־יהודיות בעיר פאס שבמרוקו שנקראה “התריתל”.
הסולטן מולאי עבד אל חפיז חתם על חוזה שהפך את מרוקו למדינת חסות צרפתית.
מסירת השטח למעצמה זרה והפיכתה של ארצם למדינת חסות, לא התקבלה בעין יפה על
ידי תושבי מרוקו המוסלמים, ומעשה זה נחשב כבגידה. עם תחילת משטר החסות
הצרפתי במרוקו, נהנו יהודי פאס מביטחון רב וכבר לא נקטו באמצעי זהירות
כבעבר. ההמון המרוקאי ניצל את הביטחון שחשו היהודים והתנכל להם ולרכושם.
בפרעות התריתל שנמשכו במשך יומיים 51 יהודים נרצחו ובתים רבים נבזזו (ראה סעיף 116 התריתל).



ב־ 3 באוגוסט 1934, חייל יהודי בשם אליהו חאליפה, עבר ליד מסגד הסמוך לרובע היהודי
של העיר קונסטנטין שבאלג’יריה. התפשטה שמועה בין המוסלמים, שאליהו הטיל את
מימיו על המסגד וקילל את המוסלמים. התוצאה: פרעות ביהודי קונסטנטין שנמשכו
שלושה ימים בהן נרצחו 25 יהודים וכ־130 יהודים נפצעו (ראה סעיף 144 פרעות קונסטנטין).
בחג השבועות התש“א ב־ 1 ביוני 1941 החל ה”פרהוד"" בבגדאד בירת עיראק. הפרעות נערכו יומיים בהם נרצחו לפחות 179 יהודים, 2,118 נפצעו, 242 ילדים נהיו ליתומים, ורכוש רב נבזז. הנרצחים נקברו בקבר אחים
בבגדאד. במהלך ההתערבות המאוחרת של הצבא לעצירת הפרעות נהרגו כמה עשרות, עד
כמה מאות, מוסלמים ולא־יהודים אחרים (ראה סעיף 151 הפרהוד).
ב־ 2 וב־ 3 בנובמבר 1945 חלו פרעות במצרים כחלק מגל
האלימות שכוון נגד יהודים בעולם הערבי. כשנודע לערבים שגרמניה הנאצית
הובסה, פרצו פרעות דמים ביהודים, בכמה מדינות ערביות. במצרים, במהלך
המהומות של האחים המוסלמים נגד הבריטים נרצחו 10 יהודים ונפצעו 350, נשרפו בתי כנסת ובתי אבות, וכן בית החולים היהודי, ונבזזו יותר מ־ 100 בתי עסק יהודיים (ראה סעיף 159 פרעות קהיר ואלכסנדריה).
בטריפולי שבלוב בנובמבר 1945 נרצחו כ־ 132 יהודים, מאות נפצעו, בתי כנסת נשרפו ובתים
נבזזו. הפרעות התפשטו גם לערים ועיירות בסביבה (ראה סעיף 160 פרעות
טריפולי).
יום אחרי קבלת תוכנית החלוקה באו""ם, ב־ 1 בדצמבר 1947, שוב פרצו פרעות דמים ביהודי ערב. הערבים לא הבינו מדוע היהודים, שחיו בקרבם 1,400 שנה כאזרחים נחותים, עומדים לקבל מדינה משלהם.
יומיים לאחר החלטת האו""ם על תוכנית החלוקה נהר אספסוף ערבי לרובע היהודי בחאלב שבסוריה. 75 יהודים נרצחו, מאות נפצעו ומחצית מהקהילה נמלטה מהעיר (ראה סעיף 163 פרעות חלב).
בעדן שבתימן נרצחו בין ה־2 ל־4 בדצמבר 1947 כ־ 82 יהודים. חנויות נבזזו ובתי כנסת
הוצתו. אלפי יהודים ברחו מעדן ושוקמו במחנות ריכוז בתנאים לא אנושיים, מה
שהוביל למבצע “כנפי נשרים” ולהגעתם ארצה של אלפי יהודי תימן.
שלושה שבועות לאחר הקמת מדינת ישראל, ב־ 7 ביוני 1948 חלו פרעות באוג’דה ובג’ראדה שבמרוקו. 42 יהודים נרצחו ומאות נפצעו (ראה סעיף 164 פרעות אוג’דה וג’ראדה).
בעקבות הכרזת העצמאות של מדינת ישראל, ב־12 ביוני 1948, התרחשו בטריפולי בירת לוב פרעות ביהודים בהן נרצחו 14 יהודים (ראה סעיף 165 פרעות טריפולי).
בחודשים יוני־ יולי 1948, בתגובה
להקמת המדינה ולתבוסת מצרים במלחמת השחרור, בוצעו מעשי חבלה והתקפות
באזורים היהודיים בקהיר, על ידי האחים המוסלמים, שבשנות מלחמת העולם השנייה
ספגו תעמולה נאצית ופאשיסטית. עשרות יהודים נהרגו ונפצעו (ראה סעיף 166
הפיגועים בקהיר).
בליל שבת תש""ט, ה־5 באוגוסט
1949, חל טבח בבית הכנסת “אלמנשה” שברובע היהודי בדמשק, סוריה. 12 יהודים נרצחו ו־60 נפצעו.
בעקבות נצחוננו במלחמת ששת הימים, הוציאו מנהיגי ערב את
תסכולם על יהודיהם. למעשה, המלחמה הביאה להגירתם של אלפי יהודים ממדינות
ערב בעקבות התנכלויות, מאסרים (במצרים נעצרו כ־ 600 יהודים לתקופות של שנה עד שלוש שנים), מעשי רצח (בלוב ובמרוקו),
ביטול אזרחות (עירק ומצרים) גירוש והפקעות רכוש (עירק, לוב, מצרים
וסוריה).
בכיכר העיר בבגדד נתלו ב־ 27 בינואר 1969 תשעה יהודים, חלקם קטינים,
באשמת שיתוף פעולה עם ישראל. שלושה אזרחים עירקים נוספים שנעצרו, הוצאו
להורג ב־ 26 באוגוסט 1969. בסך הכל היו 14 הוצאות להורג: 9 יהודים, 3 מוסלמים ושני נוצרים שהואשמו
בריגול. ראש ממשלת ישראל דאז, לוי אשכול הכחיש כי היהודים ריגלו למען
ישראל. בהמשך השנה וכן בשנים שלאחר מכן נהרגו עוד כ־50 יהודים בידי השלטונות. בתחילת שנות ה־70 עזבו רוב יהודי עיראק את ארצם ועלו לישראל.
בין השנים 1984 ל־ 1986, נחטפו והוצאו להורג 7 עד 12 ממנהיגי יהדות לבנון ע""י ארגון
הטרור החיזבאללה. מסע החטיפות והרציחות הביא בסופו של דבר לחיסולה המעשי של
יהדות לבנון.



 
פרק 75: קהילות יהודיות באסיה ובאפריקה
בפרק זה נדון ביהדות התפוצות ביבשת אסיה וביבשת אפריקה.



יהדות אסיה



בחלק זה לא נדון בקהילות באסיה שהיו תחת האימפריה המוסלמית. לקהילות יהודיות בעולם האיסלמי קרא מעמוד 325 ואילך.



“יהדות עבר הירדן המזרחי”
בתחומי עבר הירדן המזרחי (בעבר חלק מארץ ישראל המקראית
וכיום בתחומי הממלכה הירדנית ההאשמית המודרנית) התגוררו יהודים החל בתקופת
ההתנחלות ועד הקמת מדינת ישראל ב־1948.



יהדות טורקיה
יהדות טורקיה היא אחת הקהילות היהודיות העתיקות והמשפיעות
באזור הבלקן ובאזור המזרח התיכון, שני אזורים שטורקיה מהווה חלק
מהם.



כבר בימי הבית השני התיישבו יהודים באסיה הקטנה ויש על כך עדויות היסטוריות. שרידי בית כנסת מהמאה ה־4 לפנה""ס
נמצאו בעיר סרדיס, בירתה של ממלכת לידיה הקדומה. שמה של סרדיס היה
“Sfard”, אולי “ספרד” המוזכרת בספר עובדיה שנאמר:
“וְגָלֻת הַחֵל־הַזֶּה לִבְנֵי יִשְׂרָאֵל אֲשֶׁר־כְּנַעֲנִים, עַד
צָרְפַת, וְגָלֻת יְרוּשָׁלִַם, אֲשֶׁר בִּסְפָרַד יִרְשׁוּ, אֵת עָרֵי
הַנֶּגֶב”.
בתקופה הביזנטית הייתה באסיה הקטנה ובארצות הבלקן קהילה
יהודית רומניוטים אשר הגיע מארץ ישראל. האימפריה העות’מאנית הזמינה את
היהודים שגורשו מספרד ומפורטוגל. רובם היגרו לארצות אגן הים התיכון, ממרוקו
ועד לטורקיה, לארץ ישראל, לדרום מערב צרפת וליבשת אמריקה. במשך 300
שנה הם היו גורם דומיננטי ומכריע בחיי המסחר, התרבות
והרפואה של המדינה. חמש ערים באימפריה: איסטנבול, אדירנה, איזמיר, צפת ־
בארץ ישראל וסלוניקי ־ ביוון, היו למרכזה של יהדות ספרד.
בשנת 1900 מנתה יהדות טורקיה 300,000 נפש. רוב יהדות טורקיה היגרה מהמדינה ־ רובם עלו לארץ ישראל במחצית השנייה של המאה ה־20 וחלקם היגרו למדינות אירופה וצפון אמריקה.



יהדות ארמניה
יהדות ארמניה היא אחת מהקהילות היהודיות באזור הקווקז
השוכנת באזור ארמניה של היום. ישנן עדויות לישיבת יהודים באזור ארמניה כבר
מהמאה ה־1 לפנה""ס והם באו לשם או בגלות בבל או עם חורבן בית ראשון וישבו שם כאשר ארמניה הייתה חלק מהאימפריה הפרסית.
על פי הכרוניקה של ההיסטוריון מובסס חורנאצי (משה מחורן משנת 410 עד 490 לערך),
“תולדות הארמנים”, הוענקה למלך ארמניה במתנה יהודי מגולי נבוכדנצאר בשם
שמבת (או שבת, שבט או שמת), שהיה מצאצאי בית דוד. היהודי מצא חן בעיני המלך
והוא העניק לו כיבודים וקרקעות. בשנת 189 לפנה""ס
עלה ארטאשס הראשון לשלטון בארמניה והכתיר את עצמו למלך ארמניה הגדולה, והיה
הראשון לשושלת שנקראה של שמו, שושלת ארטאשס. על פי הכרוניקה, העניק ארטאשס
כבוד רב ליהודי שאמבאי, שהיה מצאצאיו של שמבט, והסב את שמו לבאגראט, אולם
יורשיו של ארטאשס הענישו את בניו של שאמבאי־באגראט כאשר סירבו לעבוד את
אלילי הממלכה כשיהודים אחרים הסכימו שלא למול את ילדיהם, להשתתף בציד,
להלחם בשבת ודברים נוספים המנוגדים לאמונתם היהודית.
הכרוניקה על פי חוראנצי מספרת עוד כי בימי טיגראנס הגדול, שהיה אחד השליטים הגדולים של ממלכת ארמניה ושלט מ־ 95 עד 55 לפנה""ס, נמשך הלחץ על היהודים
שהמשיכו כפי הנראה לשמור על חלק מן המצוות. טיגראנס עמד על כך שצאצאי
שאמבאי־באגראט יקריבו קורבנות לאלילי הארמנים ומשלא עשו זאת נענשו בחומרה
(אחד מבני המשפחה סולק מתפקידיו בצבא ואחר נענש בעונשי גוף). בתקופת שלטונו
איים טיגראנס על ממלכת החשמונאים, ובתקופת שלטונה של שלומציון המלכה
(76–67 לפנה""ס) צר טיגראנס
על עכו. פלישת הליגיונות הרומיים לתחומי ממלכת ארמניה קטעה את מסעו טיגראנס
לארץ ישראל והוא שב לארמניה. עם שובו הביא עמו טיגראנס שבויים יהודיים
רבים. כך, בהתבסס על תיאוריו של חורנאצי היו כפי הנראה שני גלי מהגרים של
יהודים לארמניה: הראשון בעקבות חורבן בית ראשון והשני בתקופת מסעות טיגראנס
לארץ ישראל.
במאה ה־14 הובסה ארמניה על ידי
הצבא הפרסי ורוב היהודים בה נלקחו בשבי. קבוצות יהודיות קטנות ומבודדות
נותרו בארמניה עד למאה ה־13־14. הזוֹקים (The Zok), שנחשבים כצאצאי
היהודים ה“טיגראנים”, הם תת־קבוצה אתנית ארמנית עתיקה שדיברו בשפה שונה
מהארמנית ההודו־אירופית. הם נוצרים בדתם ומזהים עצמם אתנית כארמנים, בעוד
שהארמנים האחרים מזהים אותם כצאצאי היהודים שהוגלו על ידי טיגראנס.
הזוקים מתגוררים בעיקר באזור נחיצ’יבאן ובירתם נקראה אקולי (Akuli) או אגוליק (Agulik) או אגוליס. קבוצות נוספות התגוררו יושבות באזור קאפאן (Կապան) במחוז סיוניק של נגורנו קרבאך ובמחוזות ואיוץ דזור, סוואן,
מחוז גות' וצפון ארמניה. אף על פי שהמסקנה כי הזוקים הם היהודים
ה“טיגראנים” נבעה מניתוח לשון דיבורם אין עדויות היסטוריוגרפיות המאששות את
המסקנה. הזוקים נזכרים בעיקר כמי שביססו את התרבות הארמנית בטביליסי. אראם
חצ’טוריאן נחשב לאחד מצאצאי הזוקים.
בסוף שנות ה־90 נתגלה בית קברות
יהודי מימי הביניים בכפר ארגיס שבדרום ארמניה, התאריך הקדום ביותר שהיה על
מצבה הוא משנת 1266, והתאריך המאוחר ביותר הוא 1346. כלומר, מדובר בקהילה יהודית שהתגוררה
בארגיס כשמונים שנה. ההתיישבות היהודית קשורה ככל הנראה למצב שהתהווה באזור
לאחר פלישת המונגולים לארמניה ב־1236. שליטי אזור
סיווניק שבו מצויה העיר ארגיס, העדיפו להיכנע לידי הכובש המונגולי, ומחוזם
זכה למעמד מועדף בהשוואה לשאר מחוזות ארמניה. בתוך כך כנראה הגיעו לאזור גם
יהודים, שמוצאם לפי כינויים אחדים במצבות מאיראן, והתיישבו בעיר
ארגיס.
מאז כיבוש ארמניה על ידי האימפריה המונגולית אין עדויות
רבות לחיי יהודים בארמניה. עם זאת לפני מספר שנים נתגלה בית קברות יהודי
בקרבת העיר ירוואן, בירת ארמניה. בבית הקברות נקברו יהודים שנרצחו בטבח
שעשו הסלג’וקים בתושבי הרובע היהודי בעיר במהלך המאה ה־13 ותחילת המאה ה־14.



במאה ה־19, לאחר סיפוחה של ארמניה לאימפריה הרוסית בהתאם להסכם טורקמנצ’אי (1828),
התיישבו בארמניה יהודים גאורגיים ויהודים אשכנזים מרחבי האימפריה הרוסית.
כמו כן ייושבו בארמניה קבוצה של סובותניקים, איכרים רוסים שהתגיירו והוגלו
ליישובי הספר של האימפריה.
בשנת 1970 מנתה אוכלוסיית יהדות ארמניה 1048 איש ועד לסוף שנות ה־80 (כולל הסובותניקים122) כ־ 3,000 איש. בשנות ה־90 היגרו רוב יהדות ארמניה (כ־1,800 איש).
עיקר היהודים בארמניה מרוכזים בבירה ירוואן. קהילה קטנה של
יהודים מתגוררת בעיר ואנאדזור. בנוסף, ישנה קהילה של סובותניקים בעיר סוואן
(ילנובקה לשעבר) רוב חברי הקהילה עזבו כאמור בשנות ה־90.



יהדות גאורגיה
יהדות גאורגיה היא קהילה יהודית עתיקת יומין, ויש הסבורים,
אף כי זו אינה דעת הרוב, כי ראשיתה עוד מימי חורבן בית המקדש הראשון וגירוש
היהודים מארץ ישראל על ידי נבוכדנצר, שבא בעקבותיו. היהודים הגאורגים חיו
באופן מסורתי בנפרד, ברובע היהודי שבכל עיר או כפר, שנקרא “שכונת היהודים”,
ושם בדרך כלל נמצאו כל מבני הקהילה. קהילת יהודי גאורגיה מורכבת משתי
קהילות נפרדות:

קהילת היהודים המקומיים, “הגאורגים”, שהתיישבו  בגאורגיה כבר בתקופה הקדומה, והיוו את רוב יהודי המדינה.
קהילה קטנה של יהודים אשכנזים, שברחו ממקום מושבם בזמן
מלחמת העולם השנייה, ואף מעט לפני כן, והתיישבו בטביליסי, בירת המדינה.
בפי היהודים המקומיים הם נקראו “אשכֶּנַזימֶבּי”.
קהילה קטנה של יהודים פרסים.

הקהילה, שנאמדה בכ־100,000 איש בשנות ה־70 של המאה ה־20,
הייתה מורכבת ברובה המכריע מיהודים גאורגים (מקומיים) וממיעוט של אשכנזים.
רוב בני הקהילה עלו לישראל ממניעים אידאולוגיים במטרה להגשים את חלומם עתיק
היומין לעלות לארץ הקודש. חלקם היגרו מישראל לארצות הברית, לרוסיה, לבלגיה,
לאוסטריה, לספרד ולמדינות נוספות, ממניעים כלכליים.



יהודי ההרים
יהודי ההרים, היהודים ההרריים או יהדות קווקז, הייתה עד למלחמת העולם השנייה קהילה גדולה של יהודים.
יהודים אלה חיו בעיקר בצפון ובמזרח הקווקז, במדינת
אזרבייג’ן (חלק מברית המועצות לשעבר), וברפובליקות הרוסיות: צ’צ’ניה,
דאגסטן, וקברדינו־בלקריה.



היהודים ההרריים מכנים עצמם בשם “ג’והור” שפרושו יהודים
ושפתם בהתאם היא ג’והורי – “יהודית”. הכינוי “היהודים ההרריים” (ברוסית:
גוֹרְסְקִי יֶברֶאי), ניתן על ידי הרוסים לקהילות היהודים במזרח הקווקז החל
במחצית הראשונה של המאה התשע עשרה, עם כיבושו של מזרח הקווקז על ידי
האימפריה הרוסית. בישראל ידועים בני העדה בכינוי “קווקזים”, על אף
שבאנגלית Caucasian הוא כינוי לאדם הלבן.
המונח יהודי־ההר או היהודים ההרריים הוא תרגום של המונח הרוסי “גוֹרְסְקִיֶה יֶבְרֶאִי”, שנטבע במחצית הראשונה של המאה ה־19
עם סיפוח הקווקז על ידי האימפריה הרוסית. היהודים ההרריים
מכנים עצמם בשם “ג’וּהוּר” שמשמעותו יהודי, ולעיתים רחוקות גם “ג’וּבוּר”,
“צ’וּבוּר” או “צ’וּפוּר”. המוסלמים כינו אותם בשם “גיאוּר” (לא מוסלמי),
“גיבוּר”, “עיבְר” (עברי), ומאוחר יותר “צ’ופוט”, “ג’וגוט”. היהודים
ההרריים מכנים עצמם בשם “ג’והור” שפרושו יהודי ושפתם בהתאם היא ג’והורי –
“יהודית”. השפה שייכת למשפחת הלשונות האיראניות. ג’והורי היא שפה יהודית,
ניב של פרסית יהודית. כמות המילים העבריות והארמיות בשפה הג’והורי וכן
הגייתן מעיד על כך שמקור שפתם הייתה עברית וארמית שהתדלדלה במשך הדורות
וקלטה לתוכה מילים פרסיות ומאוחר יותר גם מילים אזריות ואווריות עד שנוצרה
השפה הנקראת היום ג’והורי או טאטית יהודית ־ בגלל קרבתה לשפה הטאטית שאותה
דוברים הטטים. הם גם דוברים עברית בנוסף לאזרית ורוסית.
קהילות יהודי ההרים ישבו בדאגסטן, צ’צ’ניה, צפון אוסטיה,
קברדינו־בלקריה, וכן באזור פיאטיגורסק שבמחוז סטברופול, שמרבית אוכלוסייתן
רוסית.
בהגירה הגדולה שבין שנות ה־70 לשנות ה־90 עלו רוב יהודי ההרים למדינת ישראל אך חלק היגרו לארצות הברית או למוסקבה.



המסורת של היהודים ההרריים רואה ביהודי הקווקז כצאצאי גולי
יהודה שהוגלו לבבל או צאצאי שבט יהודה שהוגלו לאשור. אולם מסורת זו לא
יכולה ללמד על המוצא האפשרי של יהודי ההרים. היעדרם או מיעוט הימצאותם של
כוהנים ולויים בקרב יהודי קווקז, לא תומך במסורת זו. עדות אחרת למוצאם היא
בתלמוד הירושלמי הדן ברבי שמעון, ספרא דטרבנת ־ (כפי הנראה דרבנט) (מסכת
מגילה, פרק רביעי, הלכה ה').
ישנם חוקרים מודרניים הנוטים לקשור את התגבשות עדת היהודים
ההרריים לשלטון האימפריה הסאסאנית בפרס ולהגירות היהודיות משם בשל רדיפות
במאות ה־ 5 וה־ 6.
החל מהמאה ה־17 ישנו תיעוד של
קבוצה מגובשת של יהודי ההרים על ידי נוסעים מאותה תקופה. לפי המסורת של
יהודי ההרים, הם חיים באזור הקווקז כבר משנת 772 לפנה""ס בתקופת שלמנאסר החמישי או סרגון השני מלכי אשור. ככל
הנראה יהודי הקווקז ושכניהם הקרובים, הטטים, הגיעו לאזור הקווקז מאזור דרום
איראן של היום, מה שהיה באותם הימים חלק מהאימפריה הבבלית או הפרסית
לחלופין. ככל הנראה האבות המשותפים פלשו לאזור הקווקז והתיישבו במקום כאשר
זה היה תחת שלטון האימפריה הפרסית, באזור דאגסטן של היום. בראשית המאה
השביעית לספירה סיפחו הכוזרים את מזרח הקווקז ואת יהודיה ומאוחר יותר קיבלו
על עצמם את הדת היהודית. הסיפוח של היהודים היא אולי אחת מהסיבות העיקריות
להמרת דתם ליהדות.
למרות אלפי השנים, שמרו יהודי קווקז על קשר עמוק עם
היהדות. כמו יהודי בוכרה וגאורגיה, הקפידו במשך כל אלפי שנות שהותם בניכר
על חופה וקידושין, שחיטה יהודית, כשרות, ברית מילה ושמירת חגים ומועדים. הם
מפורסמים בהכנסת האורחים שלהם, וגם רוב יהודי הקווקז פעם שהם גרו בקווקז הם
לא נתנו שמות מוסלמים כמו שיש לקווקזים המוסלמים הם נתנו שמות על חגים למשל
חנוכה פסח וגם שמות שיהודי הקווקז המציאו. (כיום בקהילה הקווקזית בדרבנט
חלק נותנים שמות ישראלים).
השפה שלהם היא שפה יהודית מעורבת בפרסית, כורדית, טורקית וכדומה.
בזמן המאה ה־19 ותחילת המאה ה־20 עבדו יהודי הרים בעיקר בחקלאות ובמסחר.



במלחמת העולם השנייה מספר יישובים בצפון הקווקז נכבשו על
ידי הנאצים, שהרגו יהודים מהיישובים הללו. חלק מיהודי קווקז נסעו לרוסיה
והתגייסו לצבא הרוסי כדי לעזור במלחמה נגד הנאצים. השלטון הסובייטי באזור
הקווקז רצה להסיר מתושבי האזור סממנים דתיים בהתאם לאידאולוגיה
הקומוניסטית. כחלק ממגמה זו הם שינו את שמות המשפחה של יהודי ההרים על מנת
שיהיו דומים לאלו של שאר תושבי אזור הקווקז. דבר זה התבטא בלקיחת שם המשפחה
היהודי והוספת הסיומת “ב” וכן בכינוי “טאטים” שניסו הסובייטים להדביק
ליהודים בקווקז, וכן עד היום נכללים יהודי ההרים כחלק מהעמים הטאטים אף על
פי שהוא ניתן להם בהתחלה ככינוי גנאי שלא מדגיש את יהדותם.
העלייה הגדולה מן הקווקז בשנות השבעים של המאה ה־20 הולידה יישוב חדש, בחודש יוני 1981 הוקם בהרים שמעל ואדי ערה היישוב חיננית, ובו שבעים משפחות. גל
העלייה הגדול של שנות התשעים הביא עולים רבים, ובסוף שנות התשעים מונה העדה
הקווקזית בישראל כ־80,000 נפש.



יהדות אזרבייג’ן
יהדות אזרבייג’ן היא קהילה יהודית עתיקת יומין שהתקיימה
בהרי הקווקז באזור אזרבייג’ן של היום. הקהילה הוקמה לכל המאוחר במאה
ה־3–5 לספירה, כחלק מגלות
בבל או פיזור היהודים ברחבי האימפריה הפרסית. הקהילה, שבמשך אלפי שנים,
כללה אך ורק את יהודי ההרים, התקיימה שנים רבות בסגר יחסי וקיימה יחסים רק
עם הקהילות האחרות באזור הקווקז. לאחר כיבוש אזרבייג’ן על ידי ברית המועצות
קיימה קשר גם עם קהילות ברית המועצות השונות. יהודי אזרבייג’ן נכללים
ביהודי ההרים וזהו אחד הריכוזים הבולטים שלהם. רוב בני הקהילה עלו לישראל
בשנות ה־90, עם התפרקות ברית המועצות, והם נכללים בקטגוריה של “יהודי הקווקז”.



כיום יש באזרבייג’ן לפי הערכות שונות כ־16,000–30,000 יהודים, רובם בבאקו, המתחלקים ל־3 קהילות משנה:

קהילת היהודים ההרריים – שיושבים שם כבר מזמן קדום.  הקהילה הגדולה ביותר מבחינת גודל האוכלוסייה.
קהילת היהודים האשכנזים – שהתיישבו שם מסוף המאה  ה־19, תחילת המאה ה־20 ובתקופת מלחמת העולם השנייה.
קהילת יהודי גאורגיה – שהתיישבו בבאקו בתחילת המאה  העשרים.




בנוסף לאלה ישנן קהילות יהודיות קטנות בערים ועיירות
אחרות. באזרבייג’ן פעילות תנועות נוער ציוניות, כגון “נתיב”, “הצופים”
ו“בני עקיבא”, אשר פועלות בשיתוף הסוכנות היהודית ושגרירות ישראל
בבאקו.
הקהילה היהודית המשמעותית ביותר אחרי באקו נמצאת בעיירה האדומה123 (חירמיזי קסבה/קראסניה סלובודה), בקרבת העיר קובה, ובה מתגוררים כ־4,500 יהודים
לערך. בין העיירה האדומה לעיר קובה המוסלמית, מפריד הנהר קודיאלצ’אי. בעבר
התגוררו בעיירה האדומה 18,000 יהודים והיו קיימים בה 17 בתי כנסת, אך בשנת 1938, שליט ברית המועצות, סטלין, הגלה את הרבנים לסיביר וסגר את כל
בתי הכנסת בעיירה למעט אחד הפעיל עד ימינו. מפאת העובדה שהעיירה האדומה
מבוססת על טהרת היישוב היהודי ובה מתגוררים אך ורק יהודי ההרים היא זכתה
לכינוי ‘העיירה היהודית האחרונה’. כיום פעילים שני בתי כנסת ובית מדרש
בעיירה וכן מצויים בה שליחי תנועת בני עקיבא ושלוחי חב“ד. שלוחי חב”ד במקום
הקימו ומנהלים בית ספר יהודי בשיתוף ארגון ‘אור אבנר’. בנוסף לדברים הרבים
למען הקהילה הן בצד הגשמי כגון חלוקת סלי מזון וכדומה והן בצד הרוחני
בפעילויות רבות לקראת כל אחד מחגי ישראל.



יהדות סיביר
יהדות סיביר היא קהילה יהודית גדולה במרכז אסיה הממוקמת
בסיביר הנמצא כיום בשליטת הפדרציה הרוסית. היהודים הראשונים שישבו בסיביר
היו שבויי מלחמה ממלחמת רוסיה־פולין (1632־1634). בסוף המאה ה־17, הוגלו לסיביר יהודים רבים ממוסקבה. במאה ה־19 הוקמו קהילות יהודים שהוגלו לסיביר אך יהודים חופשיים לא הורשו
לשבת בסיביר שכן היא הייתה מחוץ ל“תחום המושב”. החל משנת 1836, במשך כשנה, הוקצו אדמות מאדמת סיביר להתיישבות חקלאית של
יהודים, עד שהדבר הופסק בהוראת הצאר ניקולאי הראשון. במהלך מלחמת העולם
הראשונה היגרו יהודים רבים מאירופה לסיביר, ואף הקימו במקום מספר ארגונים
ומפלגות. כמו כן, פעלה במקום התנועה הציונית, אך פעולותיה הופסקו בשנות
ה־20, בהוראת השלטון הקומוניסטי. בשנת 1900 חיו בסיביר כ־34,000 יהודים ובשנת 1926 חיו בסיביר כ־33,000 יהודים. הירידה במספר נובעת בעיקר מחזרת היהודים לארצות מוצאם,
מעבר לרוסיה האירופית וכן בעקבות הגירה לארצות הברית ולארץ ישראל (רק
מעטים). בשנת 1928 הכריזו הרוסים על הקמת המחוז
היהודי האוטונומי בסיביר, אך כיום מתגוררים בו מעט מאד יהודים. בימי מלחמת
העולם השנייה גדלה הקהילה באופן משמעותי, בעיקר בעקבות שליחת אסירים רבים
מרחבי ברית המועצות לסיביר, ובריחת יהודים רבים מאירופה מפני גרמניה
הנאצית. לאחר מלחמת העולם השנייה עזבו יהודים רבים את סיביר, חלקם למדינת
ישראל. בשנות ה־70 ומאוחר יותר בשנות ה־90
היגרו יהודים רבים מסיביר למדינת ישראל ולארצות הברית.
על־פי ההערכות, מתגוררים כיום בסיביר כמה עשרות אלפי יהודים, אך המספרים
משתנים כל העת וכן הגדרת היהודים באזור זה היא בעייתית ביותר.



יהדות קזחסטן
יהדות קזחסטן היא קהילה יהודית המתקיימת בשטחה של קזחסטן.



יש המעריכים כי יהודים ישבו בקזחסטן כבר לאחר גלות בבל
וכחלק מפיזור היהודים באימפריה הפרסית. יהודים סוחרים נדדו גם באזורים כמו
קזחסטן בדרכם מרוסיה להודו וסין. כמו רוב הקהילות היהודיות במרכז אסיה, לא
מנתה הקהילה יהודים רבים.
בשנת 1917 נכבשה קזחסטן על ידי
רוסיה. במהלך מלחמת העולם השנייה הגיעו לקזחסטן פליטים יהודים שנמלטו
מאירופה. מסוף מלחמת העולם השנייה ועד התפרקות ברית המועצות שימשה קזחסטן
אזור מבודד שאליו נשלחו פושעים, מתנגדי השלטון הקומוניסטי וכן משתפי פעולה
עם גורמים מחוץ לגוש הקומוניסטי. בין השאר נשלחו יהודים רבים לקזחסטן,
אשכנזים וספרדים, והם היוו את רוב יהודי המדינה.
רוב היהודים המתגוררים במדינה כיום, ספרדים ואשכנזים, הם
צאצאים של יהודים שנמלטו לחבל ארץ נידח זה בשל גזרות הקומוניזם, או שהוגלו
לשם. כיום מתגוררים בקזחסטן בין 12,000 ל־30,000 יהודים, בשש קהילות: בערים אסטנה, אלמה אטה, קוסטנאי, פבלודר, קרגנדה ואוסט קמינגורסק.



יהדות קירגיסטן
יהדות קירגיזסטן היא אחת הקהילות היהודיות במרכז אסיה ומקום מושבה הוא באזור קירגיזסטן של היום.



יהודים ראשונים ישבו באזור קירגיזסטן במהלך המאה ה־4 והיו אלו יהודים כוזרים או יהודים מאוזבקיסטן
השכנה ומאיראן. יהודים סוחרים ישבו בקירגיזסטן משום שדרכה עבר אחד מנתיבי
המסחר בין איראן ואוזבקיסטן למזרח אסיה ומרקו פולו אף מספר על קהילות
יהודיות באזור זה.
היהודים הראשונים היו יהודים מבוכרה אשר נקראו בפי
המתיישבים המקומיים “האנשים בעלי העיניים הצבעוניות”. לאחר חקירה של מספר
חוקרים עולה כי בתקופת המאה ה־10 היו ברוב אזורי
קירגיזסטן יותר יהודים מאשר נוצרים. היהודים היו באותה התקופה פרסיים ולא
היו באזור זה יהודים אשכנזים או ספרדים.



בסוף המאה ה־18 הורשו יהודים
מהאימפריה הרוסית לשבת באזורי קירגיזסטן, שהייתה תחת שליטת רוסיה. לאחר
כיבוש מרכז אסיה על ידי רוסיה במאה ה־19 הגיעו
יהודים אשכנזים לשטחים אלו, גם לקירגיזסטן בעיקר בגלל המחסור במקצועות רבים
בהם עבדו יהודים רבים.
בקירגיזסטן לא התערבבו קהילות האשכנזים והמזרחים ובעת
שהמזרחים גרו ברובעי העיר הישנים והעניים גרו האשכנזים ברובעי העיר
ה“אירופיים” ביחד עם הרוסים והטטרים. בשנת 1898 חיו
רוב יהודי קירגיזסטן באוש שכן הרוסים הטילו צו על כל היהודים שגרו בכפרים
בקרבת העיר לעבור אליה.
בשנת 1905 הרשו הרוסים ללא־נוצרים
לשבת בכמה אזורים משטחי רוסיה, ביניהם גם בקירגיזסטן, ולכן יהודים רבים
מליטא, פולין, איראן ועיראק היגרו לאזור זה. הקהילה גדלה עם השנים וכן גדלה
הקהילה היהודית בבישקק שעתידה להיות גדולה עוד יותר מקהילת אוש.
בשנת 1910 מנה הנציב הראשי על אזור קירגיזסטן כ־800 יהודים באוש וכ־250 בבישקק, בכך כמעט ומתמצה ישיבת היהודים במדינה, למעט מספרים
מועטים בעיירות קטנות וכפרים.
בזמן מלחמת העולם הראשונה החלו גלי הגירה גדולים מאירופה
לקירגיזסטן ואז היה מספר האשכנזים בקהילה גדול ממספר המזרחים. יהודים רבים,
שחששו מפני הפגיעה בהם על ידי הרוסים במהלך המלחמה נמלטו לאפגניסטן השכנה.
באותה התקופה גם נשלחו יהודים רבים משטחי האימפריה הרוסית לאזורי קירגיזסטן
לעבודות כפייה לשירות הממשל.
הקהילות היהודית לאחר מלחמת העולם הראשונה התרכזו בעיקר
באוש, בישקק וג’לאל־אבאד. בתקופת מלחמת העולם השנייה ישבו בקירגיזסטן
כ־20,000 יהודים שנמלטו מאזורי הכיבוש של גרמניה הנאצית.
הקהילה היהודית בבישקק קיבלה הכרה אך ורק
בשנת 1945. בבישקק פעל בעיקר בעיקרון רק בית כנסת אחד, אשכנזי, אך בשנות ה־90 החל לשרת גם את יושבי בישקק המזרחים.
לאחר התפרקות ברית המועצות היגרו יהודים רבים מקירגיזסטן וכיום יש בה כ־950 יהודים בלבד, רובם בבישקק הבירה.



יהדות טג’יקיסטן
יהדות טג’יקיסטן היא קהילה יהודית בוכרית קטנה במרכז אסיה
הממוקמת באזור טג’יקיסטן של ימינו. היהודים הראשונים שישבו בטג’יקיסטן היו
יהודים מאוזבקיסטן ומפרס השכנה שהיגרו למדינה השכנה משום שהייתה ממוקמת על
הנתיב בין אירופה לסין. היה זה לפני כ־1,000 שנה.
עד לשנות ה־30 של המאה ה־20
היו כל יהודי טג’יקיסטן בוכרים עד להגעת יהודים אשכנזים שנמלטו מאירופה עם כיבושי גרמניה הנאצית. בשנת 1945 מנתה הקהילה היהודית במדינה כ־250,000 יהודים. לאחר מלחמת העולם השנייה חזרו היהודים מטג’יקיסטן
למקומות מגוריהם הקודמים או שעלו לארץ ישראל.



עד 1990 היו בטג’יקיסטן כ־50,000 יהודים, אך רובם עזבו את המדינה לאחר
פרעות שנלוו ליציאת הכוחות הרוסים מטג’יקיסטן וכמה עשרות אלפים יצאו ברכבת
אווירית מטג’יקיסטן לישראל. כיום יש בטג’יקיסטן כ־150 יהודים, רובם בדושנבה הבירה.



יהדות אוזבקיסטן
יהדות אוזבקיסטן היא קהילה יהודית גדולה שהתקיימה באזור מרכז אסיה באוזבקיסטן של היום.



קהילת יהדות אוזבקיסטן נחלקת לשתי קבוצות: רבים מבני
הקהילה נקראים “יהודים אשכנזים” ומוצאם הוא מאירופה ־ גרמניה, פולין והחלק
האירופי של ברית המועצות (כיום אוקראינה ובלארוס), כאשר במהלך מלחמת העולם
השנייה ברחו יהודים רבים מפני הכיבוש הנאצי והגיעו לאוזבקיסטן
כפליטים.
הקהילה הנוספת היא קהילת “היהודים הבוכרים”124
הנמנים עם אחת מן הקהילות היהודיות העתיקות בעולם, ויש אף
המתארכים את ראשיתה לתקופת חורבן בית ראשון. מוצאם של הבוכרים הוא מאזור
בבל או פרס, דבר המוכח גם על פי הניב בו הם מדברים (ניב טג’יקי ממוצא פרסי,
להבדיל מהאוזבקית שהיא שפה ממוצא טורקי) המופיע גם בתפילות של בני העדה.
בני הקהילה מוכרים כיום בעיקר בשם בוכרים ־ שם שניתן ליהודים שחיו אז
באמירות בוכרה אך בשם זה נקראים גם יהודים מאזור ח’אנות חיווה וח’אנות
קוקנד שגם בהן היו קהילות יהודיות גדולות.



כיום סוברת ההנחה שמקורם של יהודי אוזבקיסטן הבוכרים הוא
בגולי גלות בבל שהגיעו אליה מבבל או מממלכת פרס והקהילה נחשבת לקהילה
היהודית העתיקה ביותר מבין קהילות ישראל למעט קהילת בבל לשעבר.
אזור אוזבקיסטן היה אחד האזורים המרכזיים באימפריה הפרסית כפי שתוארה במגילת אסתר ובה ישבו גדולי האימפריה.
לפי אטימולוגיה עממית, הערים בוכרה (או כפי שהיו כותבים בני העדה בעבר, בוכרא) וסמרקנד הוקמו לפני כ־2,500 שנים שזו תקופה החופפת עם תקופת גלות ישראל ויהודה. לעומת זאת,
האוכלוסייה המונגולית במוצאה (אוזבקים וטג’יקים) שכיום היא עיקרית בערים
אלו, הגיעה לאזור שנים רבות לאחר מכן עם ג’ינגיס חאן.
לפי גרסאות אחדות שמות הערים בוכרה וסמרקנד קשורים ליהדות,
שכן “בוכרא” בארמית זה “בכור” ־ ויש סיכוי שאחד מעשרת השבטים שגלו לאזור
הקימו עיר זו (ראובן שהיה בכור יעקב, או שבט אפרים שהוכתר לבכור יעקב,
“ואפרים בכורי הוא” (ספר ירמיה ל""א, ח') והשם “סמרקנד” נחשב להלחם מילים של
המילה “קנד” שפירושה עיר, והמילה “סמר” המזכירה את שמר, שם ההר שעליו הוקמה
בירתה של ממלכת ישראל ־ שומרון.



ישנן עדויות על בית קברות באוזבקיסטן מלפני כ־1,500 שנים ובו מספר שמות יהודיים כגון “יוסף בר יעקב”.
בזמן השלטון המונגולי של ג’ינג’ס חאן ושל טימור לנג נפגעו
היהודים מאוד, אלפים נהרגו, אלפים נמכרו לעבדות ורבים הוכרחו
להתאסלם.
לאורך כל השנים צמחה חיי הדת והקהילה היהודית באוזבקיסטן
והיה שילוב בין התרבות המזרחית באוזבקיסטן לבין אורח החיים על פי הלכה
היהודית.



בניגוד ליהודים הבוכרים רוב יהודי אוזבקיסטן היו, ועודם
כיום, יהודים אשכנזים. יהודים אלה החלו להגיע לאוזבקיסטן מאירופה עוד
בתחילת המאה ה־20, אולם רובם ברחו אליה בתקופת
מלחמת העולם השנייה מפני הכיבוש הנאצי. באותה העת אוזבקיסטן פתחה את שעריה
ליהודים רבים והייתה להם למקלט. יהודים אלו תרמו רבות לכלכלת אוזבקיסטן בכך
שהם לימדו את האוכלוסייה המקומית את מקצועות העיסוק שלהם כגון חייטות,
אריגה, עיבוד עורות חקלאות ועוד. בנוסף למקצועות העיסוק אשר רכשו האוזבקים
המקומיים הם גם החלו לדבר בשפת היידיש, שפתם של יהודי אשכנז. אלפים מהם
נשארו באוזבקיסטן גם לאחר סוף המלחמה והקמת מדינת ישראל.
בשנות ה־70 היה גל עלייה גדול מאוד
מאוזבקיסטן בפרט ומברית המועצות בכלל, בו עלו למדינת ישראל
כ־150,000 יהודים מאוזבקיסטן, ומאוחר יותר היו עליות נוספות בעיקר בתחילת שנות ה־90 כחלק מהעלייה
מברית המועצות שבהן עלו יהודים מאוזבקיסטן לישראל וחלק גם היגרו לארצות
הברית.



יהדות בוכרה
יהדות בוכרה הוא כינוייה של קהילה יהודית במרכז אסיה,
באזורים שהיום הם אוזבקיסטן וטג’יקיסטן ולא רחוקים מעיראק ופרס (איראן)
ונחשבים ליוצאי עדות המזרח. מקור שם הקהילה בעיר בוכרה שבאוזבקיסטן אשר
הייתה בעבר עיר הבירה של אמירות בוכרה. בוכרה שימשה כמקום מושבה של קהילה
יהודית גדולה יחסית. השפה המסורתית של הקהילה היא בוכרית. מאז קריסת ברית
המועצות היגרו רוב יהודי בוכרה לארצות הברית ולישראל.



לפי עדויות ערביות הייתה קהילה יהודית בבוכרה כבר ב־1240. עדותו של ההיסטוריון הערבי אבן אלפוטי (מן המאה ה־13) מלמדת על קוסם מוסלמי קנאי, שאיים ב־1240 על יהודי בוכרה. עדויות יהודיות מצביעות על נוכחות עוד במאה ה־17, בעוד שעדויות לשוניות
ותרבותיות מצביעות על קשר בין יהדות בוכרה ליהדות פרס. ישנן עדויות נוספות,
לפיהן יהודי בוכרה הגיעו במקור מחלב שבסוריה ואף מאפגניסטן.



בשנת ה’תקנ“ג (1793) הגיע לבוכרה
מצפת השד”ר רבי יוסף ממן – שליח זה, השתקע בתוכה ונעשה למנהיגה הרוחני
למשך 61 שנה. עד בואו הם היו מתפללים בנוסח פרס
המבוסס על סידורו של רס""ג, וקבלה הייתה בידם שהם מצאצאי עשרת השבטים, אולם
הרב ממן אמר להם שהם מצאצאי גולי ספרד והנהיג ביניהם את נוסח תפילת
הספרדים. בכך התכוון להוציאם מבדידותם ולקשרם לאחיהם שבשאר התפוצות.
הרב זכריה מצליח מתימן סבר שעל יהודי בוכרה125
לדבוק במסורתם הקדומה והוא התנגד לשינויים שהנהיג הרב ממן;
כתוצאה מכך נוצרה בינו לבין האחרון מחלוקת בעניין נוסח התפילה. כמו כן, הרב
ממן הקים בעיר בוכרה ישיבה ובית ספר לשוחטים. הוא הביא לעיר סידורי תפילה
מקושטא וממרכזי תורה אחרים, ולימד את היהודים המקומיים גם קבלה. בהשפעתו
התחילו לעלות יהודים מבוכרה לארץ ישראל החל מה’תקפ""ז (1827).






יהדות המזרח הרחוק



יהדות הודו
יהדות הודו כוללת ארבע קהילות של יהודים: בני מנשה, בני ישראל, קוצ’ינים, ובגדאדים.



המקצועות המסורתיים של מקצת מיהודי הודו היו בתעשיית השמן
(בני ישראל), חלקם עסקו בתעשייה קלה (הבגדדים) שגם הצטרפו לכוחות הביטחון
והממשלה ואף הגיעו לעמדות גבוהות וחלקם עסקו במסחר ותבלינים (קוצ’ינים
מלאברים ופארדסים).
יהודים בודדים השתתפו בתנועת השחרור של המדינה. עם קבלת עצמאות הודו והקמת מדינת ישראל בשנת 1948 היגרו
הרוב מבני הקהילות השונות לישראל וחלקם לבריטניה וקנדה, ורק מיעוט נשאר
בהודו.
במהלך ההיסטוריה, יהדות הודו לא סבלה מאנטישמיות או רדיפות
מצד הלא־יהודים, פרט לאלה שחיו תחת האינקוויזיציה הפורטוגזית. רדיפות או
אפליה היו רק מצד האירופאים (הפורטוגזים). ההודים עצמם תפשו את היהודים
כקבוצה דתית שיש לה אווטאר משלה, בדומה לקבוצות דתיות אחרות, וכל אחד מהם
מייצג בצורה כלשהי את האלוהות העליונה. לכן לא ראו ביהודים שונים או זרים
ולא חששו מפניהם.



1. בני מנשה
בני מנשה הם חלק מבני השבטים ־ קוקי־צ’ין־מיזו ממדינות
מיזוראם, אסאם ומניפור שבצפון מזרח הודו על גבול מיאנמר, המזהים עצמם
כיהודים.



רובם המוחלט של בני שבטים אלה הם נוצרים ומאמינים כי הם
צאצאי שבטים טיבטו־בורמזיים (או אפילו שבטים מונגוליים בחלק מהמסורות)
שנדדו מאזור סין למיקום הנוכחי באזור הגבול של מיאנמר, בנגלדש והודו. מסורת
חלופית שאומצה על ידי מיעוט מבני השבטים היא שכל בני השבטים, הן אלה ששבו
ליהדות והן האחרים, הם צאצאי שבט מנשה, מעשרת השבטים שגלו מארץ ישראל בסוף
תקופת בית ראשון במאה ה־8 לפנה""ס. מתוך כ־700,000 בני מיזו וכ־300 אלף ששייכים לאחד מכ־50 שבטי קוקי־צ’ין,
מספרם של אלה החולקים אמונה זאת ומקיימים זיקה ליהדות ולעם ישראל נאמד
ב־7,000 נפש בלבד. כמו כן, אין תמיכה מדעית למסורת
זו, וידוע כי שבטים רבים בדרום־מזרח אסיה החלו לגלות עניין ביהדות לאחר
שהמירו את דתם לנצרות (למשל, שבט קארן במיאנמר).
2. בני ישראל
בני ישראל (“בֶּנֶה ישראל”) הוא שמה של הקהילה היהודית
שהתקיימה במערב הודו לצד קהילת יהודי בגדאד ויהודי קוצ’ין בהודו. עם הקמת
מדינת ישראל, עלתה במהלך השנים רוב הקהילה לישראל ובה מצוי הריכוז הגדול
ביותר של בני ישראל מהודו. בטרם העלייה לישראל באמצע המאה העשרים מנתה
הקהילה כ־24,000 נפשות שהתרכזו בעיקר במומבאי,
כלכותה, דלהי, אחמדאבאד וטהאנה. כיום, על־פי ההערכות, מונה הקהילה
כ־74,000 נפשות בישראל, כ־5,000 נפשות באזור מומבאי, כמה מאות נפשות ברחבי הודו ועוד
כ־10,000 נפשות ברחבי העולם כולל צאצאי נישואין בין עדתיים.
3. יהדות קוצ’ין
היא שם כולל למספר קהילות יהודיות בשטחה של מדינת קרלה,
המהוות חלק מיהדות הודו, אשר התגבשו בדרום־מערב הודו בתקופת קיומה של ממלכת
קוצ’ין. יהדות זו היא עתיקת יומין ומהעתיקות שבקהילות ישראל. בשיא גודלה
היא מנתה כמה אלפי בני אדם. מרבית בני הקהילה עלו למדינת ישראל בין
השנים 1950–1962, ונכון לשנת 2000 מתגוררים בישראל כ־8,000 איש מבני הקהילה וצאצאיה. בקרלה נותרו כמה עשרות יהודים בלבד,
מתוכם כ־20 בעיר קוצ’ין (קוצ’י). רק חלק מבני
הקהילה חיו בעיר קוצ’ין עצמה. יתרתם חיו ביישוב ארנקולם ובכפרים מאלה,
פארור, צ’אנמאנגאלם וכפרים נוספים באזור.



יהדות מיאנמאר (בורמה)
יהדות בורמה היא אחת הקהילות היהודיות הקטנות במזרח הרחוק.
הקהילה הוקמה במאה ה־19 כשהגיעו לבורמה יהודים מפרס, כלכותה, עדת בני ישראל (הודו) וקוצ’ין. בשנת
1857 הוקמה במקום קהילה של יהודים מבגדד, עיראק. כשפרצה מלחמת העולם השנייה ישבו בבורמה כ־2,000 יהודים,
רובם נמלטו מפני הצבא היפני, חלקם אף עונה והוצא להורג וכמו גם חיילים
יהודים מהודו ששירתו בצבא הבריטי נפלו בשבי היפני בבורמה. לאחר הקמת מדינת
ישראל עלו רוב יהודי בורמה לישראל. כיום, חיים כמה עשרות יהודים בעיר הבירה
יאנגון. בנוסף, בסמוך לגבול עם הודו מתגוררים חלק מבני השבטים (אדיוואסי)
קוקי־צ’ין־מיזו, המזהים עצמם כיהודי בני מנשה.



יהדות תאילנד
יהדות תאילנד היא קהילה יהודית שנוצרה במאה ה־17, עם הגירתן של מספר משפחות מיהדות בבל לסיאם
(שמה הקודם של תאילנד). כיום, קהילת היהודים בתאילנד מורכבת בעיקר מהצאצאים
של פליטים מרוסיה או ברית המועצות לשעבר וכן מיהודים־פרסיים שנמלטו מרדיפות
יהודים באיראן בשנות ה־70 וה־80.



יהדות מלזיה
יהדות מלזיה היא קהילה יהודית קטנה, שהתקיימה בעבר במיוחד בפננג. כיום לא חיים יהודים במלזיה.
מעט מאוד ידוע על היהודים שחיו במלאיה (מלזיה של היום) לפני המאה ה־18. נוכחות מוגברת החלה עם פתיחת הנמל הבריטי בג’ורג' טאון בתחילת המאה ה־19. פתיחת הנמל
העניקה הזדמנויות מסחר חדשות למהגרים יהודים מכל רחבי העולם. מרבית היהודים
שהיגרו למושבה הבריטית החדשה היו מעיראק: באותה תקופה יהודי עיראק סבלו
מהמושל דאוד פאשה ונמלטו בהמוניהם לארצות זרות.
מיעוט מיהודי מלזיה היו אשכנזים והייתה אף קהילה קטנה של
יוצאי ארמניה. למרות זאת, אחד המהגרים העיד שבמשך שלושים שנה היה רק יהודי
שומר תורה ומצוות אחד במלזיה.
משהתבססה קהילה משמעותית במלזיה, היה זה רק בפננג, שהיה
מחוז חשוב עם נוכחות בריטית בולטת. אך ניתן היה למצוא יהודים בודדים גם
בקואלה לומפור, כיום בירת מלזיה, וגם באיפוה, סרמבן ומלאקה, בקצה הצפוני של
חצי האי המלאי.
הקהילה היהודית הגיעה לשיאה בשנות העשרים המוקדמות של המאה ה־20, בעקבות מלחמת העולם הראשונה. ועדיין, במשך כל שנות קיומה של הקהילה, מעולם לא גרו במלזיה יותר מ־180 יהודים. המקומיים התייחסו בסובלנות אל היהודים ומנהיגיהם,
והקהילה לא סבלה מאנטישמיות. בשנת 1929, נבנה בית הכנסת הראשון בפננג.



במהלך מלחמת העולם השנייה, פלשו היפנים למלזיה. הבריטים
נסוגו מהארץ, ועמם מרבית היהודים. היהודים המעטים שנותרו במלזיה הוכרחו
בידי היפנים לענוד טלאי צהוב על בגדם, אולם מלבד זאת לא סבלו הרבה.
בשנת 1943, הפכה פננג לבסיסה של קבוצת המונסון,
שייטת צוללות של הקריגסמרינה, שלחמה בשיתוף פעולה עם היפנים. הגרמנים
התעללו בתחילה ביהודים מקומיים, אולם הפסיקו בעקבות הוראה מהמושל היפני.
לאחר המלחמה היגרו מרבית היהודים לארצות זרות כמו סינגפור, אוסטרליה, ארצות
הברית וישראל.
כיום מבין בתי הכנסת המעטים שנבנו במלזיה עומדים רק שניים
על תילם: האחד בפננג, והשני בקואלה לומפור. הבניינים המקוריים עדיין
עומדים, אך השימוש בהם שונה. אחרוני היהודים עזבו את מלזיה עקב חשש
להתנכלות מצד המוסלמים שהשתלטו על המדינה. בית הקברות היהודי בפננג, שהוקם
בשנת 1805, הוא ככל הנראה אחד מבתי הקברות העתיקים ביותר בדרום־מזרח אסיה. המצבה היהודית העתיקה ביותר מתוארכת ל־9
ביולי 1835, ועליה רשום שמה של אשה
בשם שושן לוי. ככל הנראה המצבה מציינת את קברה של יהודיה־אנגליה שתרמה את
הקרקע שעליה ניצב בית הקברות. רוב הקברים הם בצורת ארון מקומר עם מכסה
משולש, דומה לגלוסקמות שנמצאו בישראל. ישנם כ־107 קברים הממוקמים בבית הקברות, כשהמצבה האחרונה היא משנת 2011. הקברים של הכהנים נמצאים בנפרד מהקבוצה העיקרית של
הקברים, בפינה הצפון המזרחית של בית הקברות. באופן רשמי בית הקברות עדיין
פתוח לקבורה.



יהדות סינגפור
באי סינגפור קהילה יהודית קטנה. היהודים הראשונים שהגיעו לסינגפור היו סוחרים יהודים מעיראק, הודו ואיראן שהגיעו אליה בשנת 1840. בתי הכנסת בסינגפור הוקמו האחד ב־1878 והשני ב־1904. אל הקהילה היהודית
בסינגפור נוספו יהודים מסין ואירופה. הקהילה לא סבלה רבות מאנטישמיות,
ונהנתה ממצב כלכלי טוב יחסית. ערב מלחמת העולם השנייה בשנת 1939
מנתה הקהילה כ־2,500 יהודים.
במהלך המלחמה, כאשר נשלטה סינגפור על ידי יפן, נשלחו רוב
היהודים למעצר בכלא היפני. כאשר שוחררו לאחר המלחמה, עזבו מרביתם את
סינגפור לארצות הברית, בריטניה, ארץ ישראל ואוסטרליה. הקהילה
היהודית־עיראקית היא הקהילה המרכזית באי.



יהדות ויאטנם
היהודים הראשונים הגיעו לוייטנאם בימי השלטון הצרפתי במאה ה־19. מספר היהודים ב“הודו־סין הצרפתית” נאמד ב־1,000. בשנת 1954 עם
הכרזת העצמאות למדינה, רוב היהודים עזבו את המדינה. ריכוז גדול של יהודים
היה בעת הנוכחות של צבא ארצות הברית בוייטנאם.



יהדות אינדונזיה
יהדות אינדונזיה היא אחת מהקהילות היהודיות הקטנות ביותר באזור המזרח הרחוק.
קיימות עדויות להתיישבות מוקדמת באיי סונדה אך לא ברור מתי חיו יהודים באיים וכמה יהודים התגוררו בהם. באמצע המאה ה־19 הגיע יעקב ספיר לאינדונזיה, שם פגש יהודי ממוצא הולנדי שסיפר לו
כי בג’קרטה (שנקראה אז בָּטַבְיָה) מתגוררות כ־20 משפחות יהודיות (מרביתן קשורות למשטר הקולוניאלי ההולנדי); וכי
ידוע לו כי קיימים יהודים גם בסמרנג ובסורביה. ספיר דיווח לאמסטרדם על
צורכי הקהילה היהודית באינדונזיה, ונשלח אליה רב; בנוסף, החלה הגירה של
סוחרים יהודים מבגדד ומעדן וב־1921 דיווח ישראל כהן, שליח ציוני כי באי ג’אווה יושבים כ־2000 יהודים. בשנות השלושים ובמהלך מלחמת העולם השנייה הגיעו יהודים
רבים ממזרח אירופה לאינדונזיה והתיישבו במקום. עדות לשגשוג החיים היהודיים
באינדונזיה בתקופה שבין מלחמות העולם היא העיתון הציוני “Erets
Israel” שהופיע מ־1926 ועד לתחילת
הכיבוש היפני ברציפות. במקביל, עוד טרם הכיבוש היפני סבלו היהודים
מאנטישמיות, בעיקר מצד גורמים הולנדיים אשר לאחר מכן השתלבו במפלגה הנאצית
ההולנדית. לאחר כבוש הולנד על ידי גרמניה במאי 1940 הגיע גודל הקהילה לשיאו, אך המספרים המדויקים אינם מוסכמים: בעבר
נשמעה הטענה כי בקהילה 3,000 חברים, אבל אנשי “טמפו דולו” הזכירו מספר של כ־9,000־10,000. בתקופת הכיבוש היפני באינדונזיה נכלאו יהודים רבים, שהיו
תושבים ללא־אזרחות או אזרחים הולנדיים. יהודים אלו היו נתונים ליחס קשה מצד
השלטון היפני, והועסקו בעבודות כפייה, כפי שהעיד השבוי אברהם קיסין בספרו
“בשבי חילי המיקאדו”.
לאחר הקמת מדינת ישראל, ועם תום מלחמת העצמאות האינדונזית ב־27 בדצמבר 1949, עלו רוב
חברי הקהילה היהודית לישראל, וכן היגרו רבים לארצות הברית ולאוסטרליה,
וגודל הקהילה הצטמצם באופן משמעותי.
יהדות אינה אחת מחמש הדתות הרשמיות באינדונזיה. אירועים
אנטישמיים מתרחשים באינדונזיה, למרות גודלה המזערי של הקהילה ־ בעיקר (אך
לא רק) על רקע הסכסוך הישראלי־ערבי; בין היתר מוביל בתעמולה אנטישמית
העיתון המוסלמי Media Dakwah והפרוטוקולים של זקני ציון ניתנים למכירה חוקית באינדונזיה.



יהדות הפיליפינים
בפיליפינים יש קהילה יהודית קטנה המונה כמאתיים משפחות.
מוצאן של המשפחות הוא מארצות הברית, בריטניה, קנדה, צרפת, ארגנטינה וגם
מישראל. רובם אנשי עסקים אשר בחרו לגור בבירת האי מנילה מסיבות עסקיות,
ומעטים מיהודי האי הם בני משפחות מדורות קודמים של האנוסים ואף ניצולי השואה.
תחילת ההתיישבות של היהודים באיים מצוי ברישום משנת 1593. “האחים חורתה ודומינגן רודריגז” ממנילה, נשפטו על
ידי האינקוויזיציה במקסיקו, שהאיים היו בתחום שיפוטה. אשמתם הייתה כי הם
“שומרים אדוקים של חוקי משה”. הם נידונו למאסר עולם.
במשך מאות שנים הגיעו לאי יהודים לזמן קצר בשל עסקים,
רדיפות והיו שחיפשו הרפתקאות. הם נשארו באי רק לתקופות קצרות: שנה או
שנתיים ־ והמשיכו לדרכם. רק במאה השנים האחרונות התגבשה במקום קהילה.
בשנת 1898 עברו האיים לשליטת ארצות הברית, ונוסדה
בה קהילה יהודית. בין השאר הקימו את הקהילה משוחררי הצבא האמריקאי שהחליטו
להשתקע באי, אליהם נוספו פליטים ממלחמת האזרחים האמריקנית. בשנת
1917 הצטרפו לקהילה יהודים מרוסיה שברחו משם בעקבות המהפכה
הבולשביקית. יהודי האי הקימו בבירת המדינה את חנות הכל־בו הראשונה, הם גם
היו סוכני המכוניות הראשונים, וכן הקימו את תחנת הרדיו של האי. השלטונות
האמריקאים ראו בקהילה כעין מושבה של ארצות הברית באיי האוקיינוס
השקט.
בשנת 1919 הוקם במנילה הבית כנסת
הראשון המוכר בשם “טמפל אמיל” (בית הכנסת השתייך לזרם הקונסרבטיבי), והיום
קיים בית כנסת חדש, אורתודוקסי־ספרדי.
כ־360 יהודים קבורים בבית הקברות היהודי המקומי, אך נוספים עליהם עוד כ־150 קברים יהודיים הפזורים בינות ל־17,206 קבריהם של אנשי צבא ארצות הברית בבית הקברות האמריקאי במנילה.
בשנת 1941 הביא הכיבוש היפני סבל לקהילה, שמנתה אז 1200 נפש. השלטון המקומי נדרש
לנקוט בצעדים נגד היהודים על ידי היפנים והגרמנים. ההגבלות חלו רק על
היהודים שלא היו יוצאי גרמניה ושאר בעלות בריתה. יוצאי שאר הארצות נכלאו
במחנה מיוחד ושאר היהודים המשיכו בחיים הסדירים. לדוגמה, הרב והחזן שהיו
יוצאי גרמניה המשיכו בתפקידם. יחסם של הכובשים היפנים היה נוח, והם אפילו
סיפקו קמח למצות ־ למרות המחסור בו, וכן דאגו כי היהודים שנכלאו יוכלו לבקר
בחגים בבית הכנסת. בנובמבר 1944 כבשו היפנים את
בניין “טמפל אמיל” והפכו אותו למחסן נשק ובמהלך המלחמה על עצמאותה של מנילה
העלו היפנים את הבניין באש. צבא ארצות הברית שכבש את האי שיקם את בית
הכנסת, אך יהודי האי העדיפו ברובם לנטוש אותו.
בשנת 1947 התארגנו היהודים מחדש והקימו את “הקהילה היהודית של הפיליפינים” שכללה כמה מאות יהודים.
באזור גרות כיום כ־60 משפחות של צאצאי האנוסים.



יהדות טיוואן
האזכור הראשון לגבי הנוכחות היהודית בטאיוואן מתועד רק החל מאמצע המאה ה־20, כאשר עוד מימיה הראשונים, הקהילה היהודית בטאיוואן היוותה קהילה קטנה יחסית מבחינה מספרית.
הנוכחות היהודית בטאיוואן נחשפה לראשונה לציבור הרחב במהלך שנות ה־50 של המאה ה־20,
כאשר טקסי דת יהודיים החלו להתקיים בכנסייה הצבאית של ארה״ב בטאיוואן, כאשר
גם לאזרחים טאיוואנים ניתנה האפשרות להשתתף בטקסים אלו.



יהדות יפן
יהדות יפן הוא שמה של קהילה יהודית קטנה אשר התקיימו באיי
יפן. זוהי הקהילה היהודית הממוקמת במיקום המזרחי ביותר מבין קהילות
אסיה.
היהודים הראשונים שנודעו ביפן, באו משושלת סונג. היו 5 קהילות סוחרים, שהיו פזורות בהונשו ובשיקוקו. עד שנת 1600 בעקבות עקירה והתבוללות, נותרו רק שתי קהילות עיקריות שזוהו כיהודיות, בקנזאי.
בשנת 1572 הגיעו לנאגאסאקי יהודים
נפוליטנים ספרדים שהוכרחו להתנצר וברחו על גבי אוניות שחורות ממקאו
הפורטוגזית. בזמן שהתגוררו בנאגאסקי, חלקם חזרו ליהדות, ואפילו החזירו את
שמות המשפחה המקוריים שלהם (בעיקר לוי).
בשנת 1586, הקהילה היהודית מנתה לפחות 3 משפחות קבועות, ונעקרה על ידי כוחות
שימאזו. יהודי סטסו קלטו אחדים מהם בקהילתם (אז, אוכלוסייה של יותר
מ־ 130 יהודים) בעוד שמיעוט עזב או נהרג.
בשנת 1861 עברו פליטי פוגרום
מרוסיה ומפולין לנמל נאגאסאקי־ אלה היו היהודים הראשונים בנאגאסאקי
מאז 1584 בקירוב.
בשנת 1845 פתחו היפנים את שערי
ארצם בפני מהגרים מהמערב, ובין המהגרים ליפן היו גם יהודים. בני הקהילה
הראשונים ביפן היו בעיקר מיהדות סין השכנה, ובעיקר משנגחאי והונג קונג. עד
לסוף המאה ה־19 עברו ליפן עשרות יהודים, ובשנת 1870 כבר היו ביוקוהמה כ־50 משפחות יהודיות. קהילות גם נוצרו בקובה ובנגסאקי, שבה הוקם גם
בית הכנסת היהודי הראשון בתחומי יפן. בנגסאקי הייתה הקהילה היהודית הגדולה
מבין השלוש. עד היום נותרו בשלוש הערים הללו שרידי בתי קברות יהודים
ישנים.
בזמן מלחמת רוסיה־יפן נשבה יוסף טרומפלדור, שלחם לצידה של
רוסיה, בשבי היפני, אך הורשה לו להקים חוג ציוני בקרב היהודים שהיו איתו
בהיותו בשבי. בזמן מלחמה זו נעזרו היפנים בבנקאי היהודי יעקב שיף, אשר נתן
הלוואה כספית גדולה ליפן לבניית צי אוניות מודרני, לאחר שמדינות אמריקה
ואירופה סירבו לבקשת ההלוואה מחשש כי יפן לא תוכל לעמוד במתן ההחזר. בתום
המלחמה קיבל יעקב שיף את עיטור “השמש העולה” מידי הקיסר מוצוהיטו.
בשנת 1920 נשלחו חיילים מהצבא
היפני הקיסרי כדי לסייע לתנועה הלבנה הרוסית, שם נחשפו לפרוטוקולים של זקני
ציון ובכך החלה להתפתח האנטישמיות ביפן.
בשנת 1923 התרחשה רעידת האדמה
הגדולה בקאנטו, שפגעה קשות גם בעיר יוקוהאמה, והקהילה היהודית עברה לעיר
קובה, שבה ישבו בשנות ה־20 כ־1,000 יהודים.
בשנת 1931 נכבשה מנצ’וריה בידי יפן, וכ־13,000 מיהודי חרבין שישבו בה נכללו תחת
השלטון היפני, אך לא נפגעה האוטונומיה הדתית שהייתה שמורה לבני
הקהילה.
במלחמת העולם השנייה לא מסרה יפן את יהודי יפן ומנצ’וריה
לידי גרמניה, אף על פי ששיתפה איתה פעולה. במהלך המלחמה נמלטו יהודים רבים
מאירופה לסין ויפן, דרך סיביר. בין היתר הגיעה אליה ישיבת מיר במרץ
1941, שם התקיימה במשך זמן קצר, עד שעברה לשנגחאי.
במהלך המלחמה הציל צִ’יאוּנֶה (סֶמְפּוֹ) סוּגִיהַארַה,
הקונסול היפני בליטא, את חייהם של אלפים מיהודי ליטא בכך שנתן להם אשרות
מעבר דרך יפן, לפני שפגעו בהם הליטאים והגרמנים. על מעשיו אלה זכה לתואר
חסיד אומות העולם אחרי המלחמה. אדם נוסף, שבשל אהדתו ליהדות, עזר רבות
לפליטים הוא הפרופסור סצוזו קוצוג’י. פרופסור קוצוג’י פעל להאריך את שהותם
הזמנית ביפן ודאג להם למזון, בפעילותו זו הסתכן בנפשו ואף נכלא ועונה. כמה
שנים לאחר המלחמה עלה לארץ והתגייר.
עם פרוץ המלחמה בין יפן לארצות הברית עזבו אותה רוב יהודי
המדינה ועברו לארצות הברית או לסין. לאחר מלחמת העולם השנייה, חלק גדול של
היהודים שהיו ביפן עזבו, ופנו למה שהפך למדינת ישראל. חלק מאלה שנשארו
התחתנו עם המקומיים והתבוללו בתוך החברה היפנית.



יהדות קוריאה הדרומית
יהדות קוריאה הדרומית היא הקהילה היהודית בדרום קוריאה.
הנוכחות המורגשת הראשונה של יהודים בקוריאה הדרומית הייתה במהלך מלחמת
קוריאה, כאשר מאות חיילים יהודים השתתפו במאמץ המלחמתי של האומות המאוחדות
בראשות ארצות הברית להדוף את הניסיון הקומוניסטי לשליטה על חצי האי
כולו.
חלק הארי של הקהילה היהודית בקוריאה הדרומית מתגוררת בעיר
סיאול. הקהילה מורכבת בעיקר מאנשי צבא אמריקאים ובני משפחותיהם, אנשי
עסקים, עיתונאים ומורים בשפה האנגלית ותיירים. האוכלוסייה היהודית במדינה
נמצאת בתנועה מתמדת, בהתאם לשינויים שעורך צבא ארצות הברית. כיום מספר
היהודים מוערך בפחות מאלף בני אדם ואין לה בתי ספר יהודיים.
למרות התעניינות מעטה של הדרום קוריאנים בדת היהודית,
פילושמיות נפוצה בקרב האוכלוסייה בקוריאה הדרומית אשר אלו מנסים לחקות את
הרמה האקדמית הגבוהה המצויה לדעת חלקם בקרב היהודים. בעקבות זאת הם לומדים
את הספרות היהודית מהתנ""ך ומהתלמוד, והם מהווים רבי מכר במדינה. קובץ
סיפורי התלמוד נמצאים ברשימת הקריאה המומלצת של בתי הספר בקוריאה הדרומית.
עם התפיסה הדרום קוריאנית המעריכה חינוך ולמידה, הדרום קוריאני הממוצע
מחזיק בראייה סטריאוטיפית של יהודים כמודל של מצוינות אקדמית
ואינטליגנציה.
קוריאנים רבים מוצאים ביהדות ערכי חינוך, והתקשורת הדרום
קוריאנית דנה רבות ביתרונות ה“חינוך היהודי” למול החינוך הקונפוציאני
הקוריאני. ברמה הכללית קיים באוכלוסייה רגש הזדהות בסיסי עם העם היהודי
המבוסס על היסטוריה משותפת של רדיפות ותפישה של הימצאות תחת איום גרעיני
חיצוני. עם זאת, תפיסות אנטישמיות ודעות קדומות שליליות נגד יהודים נפוצות
בקוריאה הדרומית ובמדינה נרשם שיעור אנטישמיות כפול מהממוצע העולמי.



יהדות סין
יהדות סין היא תפוצה בה קיימות מספר קהילות יהודיות, ביניהן אחת מהקדומות ביותר במזרח הרחוק.
1. הקהילה המקומית של קאיפנג:
רוב החוקרים מסכימים כי הקהילה היהודית הראשונה בסין נוסדה בקאיפנג בתקופת שושלת סונג הצפונית (960 ־
1127) אם כי יש המקדימים את בואם של יהודים לסין לתקופת שושלת טאנג (618 ־ 907) ואף מוקדם יותר.
קאיפנג, בירת שושלת סונג, הייתה עיר קוסמופוליטית ששכנה
בקצה דרך המשי ונחשבת על ידי היסטוריונים לעיר הגדולה ביותר בעולם בתקופתה.
קאיפנג ממוקמת במערב סין במחוז חנאן והייתה אחת משבע הבירות העתיקות של
סין.
יהודים סוחרים הגיעו לקאיפנג מהודו או מפרס, דרך הים או
דרך היבשה. קהילות יהודיות קטנות התקיימו תקופות מסוימות גם בערים אחרות
בסין אך מעט מאוד ידוע עליהן. המידע על תולדות הקהילה בקאיפנג ועל אורחות
חייה מתבסס על מספר מקורות:
אסטלות אבן ששרדו באתר בית הכנסת המתוארכות לשנים 1489, 1512 ו־1663; מספר כתבי יד בעברית שהיו בבית הכנסת (ובהם סידור וספר תנ""ך);
רמיזות בכמה ספרי נוסעים ומספר התייחסויות בתעודות סיניות ממשלתיות. עד
המאה ה־17 קיומם של יהודים בסין לא היה ידוע באירופה ובעולם היהודי.
המיסיונר הישועי האיטלקי מטאו ריצ’י היה האירופי הראשון שנפגש בבייג’ינג עם יהודי מקאיפנג ב־1605. בעקבותיו
ביקרו בקאיפנג ישועים נוספים שהשאירו תיאור מפורט למדי של בית הכנסת ושל
מנהגי הדת של הקהילה.
החברה הסינית הייתה, באופן יחסי לארצות הנצרות והאסלאם,
חברה פתוחה וסובלנית. לא ידוע על אפליה לרעה או על רדיפות של יהודי קאיפנג.
היהודים היו מעורים בכל תחומי החיים. הם עסקו במסחר, ברפואה ובאמנות ושירתו
בפקידות הממשלתית ובצבא ואף הגיעו לדרגות בכירות.
רבים מהם זכו בתואר “מנדארין”. הם השתלבו בסביבתם בדרך
שאפשרה להם להמשיך ולשמור על זהותם וקיומם כקבוצה בעלת מאפיינים מיוחדים.
היהודים אימצו להם שמות משפחה סיניים, והתארגנו בשושלות של בתי אב, כמקובל
בחברה הסינית אך עם זאת שמרו על שמותיהם היהודיים. הם נשאו מספר נשים, ואף
החזיקו בפילגשים, כמקובל בסין. עד סוף המאה ה־17 הייתה לפחות האישה הראשונה יהודיה, ואילו הנשים האחרות והפילגשים
היו סיניות.
לבושם של היהודים היה סיני, שערם נקלע לצמה (כשחויבו בזאת
הסינים על ידי השליטים של שושלת צ’ינג, שהיו מנצ’ורים). הם הידקו את כפות
רגליהן של נשותיהם, ודיברו בניב הסיני המקומי. היהודים ראו את עצמם ככת
דתית, וכך התייחסו אליהם גם הסינים, שראו בהם כת מוסלמית או קרובה לאסלאם,
שהיה נפוץ בסין, ובקאיפנג הייתה קהילה מוסלמית גדולה.
היהודים הובחנו בעיני הסינים כ“מוסלמים בעלי כובע כחול”
(צ’ינג חוויי־חוויי או “לאן חווי־חוויי”). זאת לעומת המוסלמים שחבשו כובע
לבן. רק בימי שושלת יואן המונגולית מתחילים להבחין בהבדל הדתי בין היהודים
למוסלמים בסין וקוראים להם “יו־טה” (התעתיק המקובל ל“יהודה”). היהודים כונו
גם “כת תולשי גיד הנשה” על שום מנהגי הכשרות שלהם.
כנראה שעד המאה ה־15 קיימו היהודים
בסין קשרים עם קהילות יהודיות בפרס, מה שעזר להם לשמור על אורח חייהם
כיהודים עוד במאה ה־18.
בית הכנסת שהוקם ב־1163 היה מרכז
החיים הקהילתיים. היו בו ספרי תורה וספרי תפילה, התקיים בו מניין מדי יום,
התפילות היו על פי המסורת הרבנית ובשבת קראו בתורה. הבנים נימולו והקהילה
הקפידה על כשרות ושמרה על החגים במועדיהם. לקהילה היה בית ספר להוראת כתבי
הקודש והשפה העברית. ראש הקהילה, ששימש כרב, הנהיג את התפילות ואת חיי הדת
של הקהילה. יהודי קאיפנג האמינו באל אחד נצחי וחסר דמות, וצלמים היו
משוקצים בעיניהם. הם האמינו בגן עדן, בגיהנום, בשכר ועונש בעולם הבא,
בתחיית המתים ובמלאכים. הם התפללו כשפניהם לכוון מערב, לירושלים, והעניקו
לילדיהם שמות עבריים בנוסף לשמות המקומיים.
בהיעדר קשרים עם קהילות יהודיות אחרות, נשכחה עם השנים
ידיעת העברית, מנהגים דתיים סיניים נטמעו במנהגים היהודיים, והלכות הקבורה
והזיכרון הותאמו לתפישה הסינית. בית הכנסת, שנחרב כמה פעמים במהלך השנים
ושופץ מדי פעם מחדש, נחרב סופית בשיטפון בשנת 1860. הרב האחרון של הקהילה נפטר בשנת 1867.
במחצית השנייה של המאה ה־19 כאשר
נוצרו קשרים בין יהודי קאיפנג ליהודים בשנגחאי כבר הייתה הקהילה על סף
היעלמות. עם התפוררות הקהילה נטמעו היהודים לחלוטין אל תוך הקהילה המוסלמית
ובקרב הסינים, אם כי נותרו מתי מעט שהמשיכו לטעון לשיוכם ליהדות כפרטים
וניסו לשמור על אורח חייהם כיהודים.
במחצית הראשונה של המאה ה־20 התקיימו בסין כמה קהילות יהודיות. הגדולות שבהן היו בערים חרבין,
שנגחאי וטיינג’ין.



2. קהילת חרבין:
העיר חרבין היא בירת מחוז היילונג קיאנג (בעבר מנצ’וריה,
צפון־מזרח סין הגובלת ברוסיה). התפתחותה כעיר החלה לקראת סוף המאה
ה־19 כשרוסיה קיבלה (1897)
זיכיון לבניית מסילת הברזל מזרח־סין, שחצתה את מנצ’וריה והגיעה לפורט
ארתור. חרבין הייתה למרכז המנהלי של המסילה. המסילה החלה לפעול
בנובמבר 1903. באותה שנה עברו כמה משפחות יהודיות
רוסיות לחרבין באישור מיוחד מהממשלה הצארית, שהייתה מעוניינת בפיתוח מהיר
של האזור. הקהילה גדלה במהירות רבה.
ב־1908 חיו בחרבין כ־8,000
יהודים, בהם סוחרים, חיילים משוחררים ממלחמת רוסיה־יפן, ופליטים מפרעות של 1905.
בעקבות המהפכה הבולשביקית ומלחמת האזרחים ברוסיה (1917 – 1919) הגיעו לעיר עשרות אלפי “רוסים לבנים” ופליטים יהודים רבים.
בשנות ה־1920 שגשגה העיר והפכה
למרכז התעשייה והכלכלה של צפון־מזרח סין ומשכה אליה אוכלוסייה מגוונת
ביותר. על תושביה נמנו אירופאים ואסיאנים ממדינות ולאומים שונים. עד סוף
העשור העיר הייתה תחת הנהלה רוסית והקהילה הרוסית, שהגיעה
לכ־120,000 נפש, הייתה הגדולה שבקהילות הזרים.
יהודי חרבין שמנו אז כ־15,000 עד 20,000 נפש השתלבו היטב בכלכלת העיר
ובהרחבת קשרי המסחר עם אירופה, יפן, וארצות הברית. הם מילאו תפקיד חשוב
בהתפתחות התעשיות המקומיות. בין השאר, בכריית פחם, עיבוד וסחר בפולי סויה,
וסחר בפרוות. הבנק הלאומי היהודי שפעל בעיר מ־1923 סייע רבות ליוזמות עסקיות של יהודים וגם של לא יהודים.
היהודים היוו אמנם חלק מסביבת התרבות הרוסית בעיר אך קיימו
מסגרת חברתית וקהילתית נפרדת ופעילה מאוד. קהילת חרבין הפעילה מספר בתי
כנסת, בית ספר יסודי, בית חולים, בית אבות, בית עלמין ואגודות צדקה ועזרה
שדאגו, בין השאר, לפליטים היהודים שעברו בעיר. כ־ 20 עיתונים יהודיים, רובם בשפה הרוסית, יצאו בעיר ואמני במה
ותיאטרון יהודים הגיעו אליה. לתנועה הציונית היה מקום נכבד בחיי הקהילה.
בין האגודות הציוניות שפעלו בעיר בלטו בעיקר תנועות בית“ר ו”מכבי"" שקיימו
גם פעילות ספורטיבית ענפה.
תחת שלטון רוסי נהנו היהודים בחרבין מזכויות כשל כל הזרים, ולא התערבו בענייניהם הפנימיים. אולם ב־1928,
בעקבות העברתה של מסילת הברזל מזרח סין לידי הסינים, פרץ משבר כלכלי קשה.
בקרב האוכלוסייה הרוסית בעיר התחזקו מגמות אנטישמיות והביטחון האישי
התערער.
ב־1931 כבש הצבא היפני את מנצ’וריה
וחרבין הייתה לבירת מנצ’וגואו, מדינת הבובות שהקימו היפנים. בשנות
ה־1930 נמשכה הפעילות הקהילתית והציונית, אך יהודים רבים עזבו את העיר בעיקר לשנגחאי ולטיינג’ין.



בתקופת מלחמת העולם השנייה החמיר המצב ויהודים היו נתונים לטרור ולסחיטה, אך בהנהגתו של ד""ר קאופמן (שהיה יו""ר הקהילה בשנים
1933־ 1945) הצליחה הקהילה לסכל
ניסיונות של גורמים אנטישמיים להביא לפגיעה חמורה יותר ביהודים. השלטון
היפני היה מעוניין, בדרך כלל, לשתף פעולה עם האוכלוסייה המקומית ולא פגע
באוטונומיה של הקהילה. היפנים עודדו את הקמת “המועצה הלאומית ליהודי המזרח
הרחוק” שהתכנסה בחרבין שלוש פעמים בשנים 1937 ־ 1939 בהשתתפות משלחות מטעם קהילות יהודיות בסין.
בשנים 1945 – 1947 הייתה חרבין תחת כיבוש סובייטי. מנהיגי הקהילה היהודית נעצרו
באשמת שיתוף פעולה עם השלטון היפני וקאופמן נשלח למחנה עבודה בסיביר.
הפעילות הציונית לא נפסקה אך הוגבלה מאוד ונערכה כמעט במחתרת.
3. קהילת שנגחאי:
יהודים התיישבו בשנגחאי בעקבות חוזה נאנקינג (1842) שבריטניה אילצה את סין לחתום עליו ב־29 באוגוסט 1842, לאחר
שזו הפסידה במלחמת האופיום הראשונה. מהלך זה פתח את העיר לסחר בינלאומי
והוביל להתפתחות מהירה שלה. תוך זמן קצר הפכה שנגחאי, השוכנת על שפך נהר
היאנגצה, למרכז סחר חשוב.
בחוזה נאנקינג נאלצו הסינים להעניק למעצמות המערב זכויות
יתר במסחר וזכות להתגורר באזורים אקסטריטוריאליים במספר ערי חוף. היהודים
שהגיעו לסין התיישבו באותם רבעים שבהם הייתה לזרים זכות לניהול עצמי
ולאוטונומיה שיפוטית.
ראשוני היישוב היהודי בשנגחאי היו בני משפחת ששון מבגדאד
שהקימו במזרח אסיה אימפריה מסחרית שמרכזה בבומביי. הם הביאו עמם את בני עמם
וארצם כעובדי החברה ועם הזמן הפכו חלק מהעובדים לבעלי עסקים גדולים משלהם.
המשפחות החשובות בקהילה הבגדדית (שכונתה גם “הספרדית”) היו ששון, כדורי,
חארדון, גבאי, אברהם, ועזרא. הבגדדים עסקו בכל סוגי המסחר (בתחילה, גם בסחר
באופיום), בבנקאות ובעסקי דלא ניידי והיו בין הבונים והמפתחים הבולטים של
העיר. הבגדדים, שמנו כ־1,000 נפש, התגוררו בעיקר ברובע הבינלאומי.
החיים הקהילתיים התבססו פחות על מוסדות רשמיים ויותר על
קשרי משפחה וקשרים כלכליים וחברתיים. ליהודים הבגדדים היו שני בתי כנסת
מפוארים “אוהל רחל” ו“בית אהרון”, ובית ספר יהודי, שעם השנים רכש מעמד
ולמדו בו גם תלמידים מהקהילה הרוסית. מועדון ספורט ופנאי שהוקם על ידי
כדורי ושימש את בני שלוש הקהילות ועיתון באנגלית בעל נטייה ציונית,
The Jewish Messenger שהוצא על ידי נסים עזרא במשך יותר מ־30 שנה.
הבגדדים השתלבו בקהילה הבריטית של שנגחאי. הם אימצו את
סגנון החיים, הלבוש והשפה ואף השיגו לעצמם פספורטים בריטיים. העשירים שבהם
השתייכו למועדונים החברתיים הנחשבים ושלחו את ילדיהם למוסדות החינוך
הבריטיים. מצד שני, הם הקפידו מאוד בקיום מצוות: כשרות, שמירת שבת וחגים,
וביניהם לבין עצמם שימרו רבים ממנהגי ארץ המוצא. נישואי תערובת כמעט ולא
נודעו. גם לא עם יהודים שאינם בגדדים.



היהודים הרוסים הראשונים שהגיעו לשנגחאי היו בעיקר
סוחרים והרפתקנים למיניהם. לאחר מלחמת העולם הראשונה והמהפכה הבולשביקית
הגיעו לעיר פליטים רבים, ברובם בדרכם למקומות אחרים בעולם, אך חלק מהם
נשארו בה. בשנות ה־1930, לאחר הכיבוש היפני של מנצ’וריה עברו לשנגחאי יהודים רבים מטיינג’ין ומחרבין.
היהודים יוצאי רוסיה בעיר מנו כ־5,000 נפשות והתגוררו בעיקר ברובע הצרפתי. כמו בחרבין, לקהילה של יוצאי
רוסיה בשנגחאי היה אופי לאומי אך חילוני בעיקרו. מרכז החיים של הקהילה היה
המועדון היהודי, שבו התקיימו פעולות חברה ותרבות, בעיקר בשפה הרוסית.
המועדון שימש גם מרכז לפעילות בית""ר, שהייתה התנועה הציונית המובילה
בשנגחאי. סניף “בני ברית” שהיה מעמודי התווך של הקהילה הפעיל את בית החולים
היהודי. התגייסות לפלוגה היהודית של חיל המתנדבים של הזרים בשנגחאי הייתה
מקור לגאווה לקהילה ודרך נוספת למתן ביטוי לזהות הלאומית.
בין שתי הקהילות־ הרוסים והבגדדים־ התקיימו קשרים רופפים
בלבד. מגעים חברתיים היו נדירים־ והתקיימו בעיקר בפעילות בתנועה הציונית
ובבית הספר היהודי. שיתוף הפעולה התחזק כשהגיעו לעיר פליטי הנאציזם ומלחמת
העולם השנייה.
זרם של פליטים מגרמניה ומאוסטריה הגיע לשנגחאי בעיקר לאחר “ליל הבדולח” בנובמבר 1938. כאשר יהודים חיפשו
דרך להימלט מהשלטון הנאצי, סגרו רוב מדינות העולם את שעריהן. המקום היחיד
כמעט שבו יכלו למצוא מפלט הייתה שנגחאי. אשרת הכניסה לשנגחאי הייתה קלה
להשגה מאחר שלממשלת סין לא הייתה סמכות שיפוט על נתינים זרים. מספיק היה
להצטייד באשרת כניסה בשגרירויות ובקונסוליות של ממשלת סין הלאומנית.
מנובמבר 1939 ועד יולי 1940 נכנסו לשנגחאי קרוב ל־18,000 פליטים. רוב
הפליטים שהגיעו היו חסרי כל ולא ידעו אנגלית או צרפתית. הם הצליחו לשרוד רק
הודות לארגוני הסיוע שהקימו היהודים המקומיים וארגון הג’וינט. רבים
מהפליטים התגוררו עד תום המלחמה במבנים זמניים ונזקקו למטבחים הציבוריים
ולחלוקת המזון היומית. הוקמו גם בית חולים ובית זקנים, ובמימון משפחת כדורי
הוקם בית ספר לילדי הפליטים. אלו שמצבם היה מעט טוב יותר שכרו דירות ברובע
הונגקיו־ בתנאיי צפיפות והיגיינה קשים ביותר. הפליטים סבלו מהאקלים הקשה של
שנגחאי, והיו פגיעים למחלות הטרופיות. רבים חלו ומתו והיו תופעות של מחסור
קשה ואף רעב.
על אף ההלם התרבותי, קשיי ההסתגלות והמאבק היומיומי לקיום,
הצליחו הפליטים לארגן מוסדות קהילתיים משלהם ולקיים פעילות תרבותית. הם
הדפיסו עיתונים, הקימו תחנות רדיו, העלו הצגות תיאטרון, הופעות מוזיקליות,
ערבי קריאה והרצאות, ויזמו קורסים מקצועיים שונים.
בסתיו 1940 כבר הונחו מכשולים
שונים על דרכם של הפליטים. מועצת העיר שנגחאי עשתה מאמצים לצמצם את זרם
המגיעים, וגם הגורמים היהודיים טענו שהגיעו לקצה הגבול ביכולתם לטפל
בפליטים חסרי הכל. תושבי שנגחאי הוותיקים לא רצו מצב שבו יהיו בעיר פליטים
לבנים חסרי כל וחסרי אונים, כמו הסינים. הדבר עשוי היה לפגוע במעמדם העדיף
לעומת הילידים.
הקבוצה האחרונה של פליטים הגיעה לשנגחאי דרך ולאדיווסטוק
וקובה שביפן. היו אלו יהודים פולנים שברחו לקובנה שבליטא לאחר הכיבוש
הנאצי. הם הצליחו לעבור דרך ברית המועצות ויפן הודות לויזות מעבר שנתן
לפליטים הקונסול היפני בקובנה, צִ’יאוּנֶה (סֶמְפּוֹ) סוּגִיהַארַה, שלימים
הוכרז כחסיד אומות העולם, מכיוון שחילק ויזות אלה על דעת עצמו ותוך עקיפת
הממונים עליו. ביניהם היו גם כמה מאות תלמידי ישיבה ובראשם תלמידי ישיבת
מיר על רבניה.
שנות המלחמה במזרח הרחוק היו קשות מאוד ליהודי שנגחאי:
המצב הכלכלי שלהם הורע, בגלל הפסקת המסחר הבינלאומי. התרומות מארצות הברית
לא הגיעו יותר, והג’וינט נאלץ להפסיק את פעולתו. היפנים החרימו הרבה עסקים,
ורבים שהועסקו בחברות אמריקאיות ובריטיות איבדו את פרנסתם. הבגדאדים שהיו
בעלי פספורט בריטי נכלאו במחנות מעצר שהתנאים בהם היו קשים מאוד. האס־אס
והגסטאפו פתחו משרדים בעיר, וניסו להשפיע על היפנים לנהל מדיניות מגבילה
כלפי היהודים.



ככל שהתקדמה המלחמה, הפכה השפעת הנאצים על יפן והלחץ
שהפעילו לקשים יותר. הנאצים דרשו את הסגרת יהודי שאנגחאי לידיהם. היפנים לא
נענו לדרישות אלו.
אולם, ב־18 בפברואר 1943
דרשו השלטונות היפנים מכל חסרי הנתינות שבעיר לעבור לרובע
הונגקיו בו הוקם “אזור מיוחד המיועד לפליטים חסרי מדינה” וכל מי שהגיע לעיר
לאחר 1937 צווה לעבור לגור בו בתוך שלושה חודשים. אף שהמקום לא נקרא בשם זה, היה זה בפועל גטו.
באזור בן ארבעה קילומטרים רבועים שהוקף בגדר תיל, והיה במשטר של עוצר ובו סיירו חיילים יפנים, נדחסו כל 20,000 הפליטים היהודים מארצות אירופה. הצפיפות הרבה וההגבלות על היציאה
מהגטו הקשו מאוד על החיים בו. חלק מן היהודים בגטו השתתפו בתנועת מחתרת
שמטרתה להשיג מידע ולהשתתף בפעולות חבלה במתקנים יפניים, וכן לסייע לטייסים
אמריקנים שהופלו להימלט לטריטוריה סינית.
הגטו שוחרר רשמית בידי הצבא הסיני ב־3 בספטמבר 1945, שכן נדרש זמן מה לצבאו של
צ’יאנג קאי שק להגיע לעיר, והיה חשוב כי הוא שיקבל את כניעתה. רבים מן
היהודים היגרו לארצות הברית מיד לאחר השחרור. רבים אחרים עלו למדינת ישראל
עם הקמתה. עם נפילת משטרו של צ’יאנג קאי שק והשתלטות הקומוניסטים
בשנת 1949, נותרו יהודים מעטים בגטו.



4. קהילת טיינג’ין:
טיינג’ין הייתה אחת מערי הנמל שנפתחו לסחר בינלאומי בעקבות
חוזה נאנג’ינג. יהודי טיינג’ין שהגיעו ברובם מרוסיה התגוררו ברובע הזרים
בעיר. הם עסקו בעיקר במסחר בפרוות שנקנו במנצ’וריה ונשלחו לשוקי אירופה
ואמריקה.
הקהילה שמתנה בשיאה כ־2,500 נפשות
הייתה מאורגנת היטב. בצד בית הכנסת פעל מועדון ־ “קונטס” – שהיה מרכז החיים
החברתיים של הקהילה. בבית הספר היהודי שפת ההוראה הייתה אנגלית. הפעילות
הציונית, ובעיקר תנועת בית""ר תפשה מקום חשוב בחיי הנוער.
לאחר המלחמה חיפשו רוב הפליטים דרך לצאת מסין, אך מלחמת
האזרחים הסינית בין הלאומנים לקומוניסטים, והקמת הרפובליקה העממית של סין
הביאו גם את שאר היהודים להחלטה לעזוב. בסיוע ארגון הג’וינט היגרו רבים
לארצות הברית ולאוסטרליה, אך רוב היהודים עלו לישראל, בעיקר לאחר קום מדינת
ישראל ב־1948.
בעקבות הגירת אנשי עסקים יהודים מארצות הברית, ישראל ורוסיה לערים הגדולות בסין התפתחו בהן בתחילת המאה ה־21 קהילות יהודיות חדשות. בכל קהילה יש בית כנסת, בית ספר, ומסעדה
כשרה. הקהילות מעניקות שירותי דת, לתושבים מקומיים, סטודנטים
ותיירים.
יהדות שנגחאי והונג קונג (יהדות עיראק ־ משפחות ששון וכדורי) ב־150 שנה האחרונות השפיעו רבות על כלכלת אסיה וסין בפרט.



יהדות הונג קונג
יהדות הונג קונג היא הקהילה היהודית בהונג קונג, סין. הקהילה מונה כ־5,000 חברים, ויש בה חמישה בתי כנסת, מקווה טהרה, שלוש מסעדות כשרות ובית קברות יהודי.
יהודים הגיעו לראשונה להונג קונג, מאז העברת הריבונות מסין לבריטניה בשנת 1842. סוחרים יהודים (בעיקר מעיראק,
מומבאי וכלכותה) העבירו את משרדיהם מהעיר השכנה גואנגג’ואו, כדי לפתח את
הנמל החדש. הקהילה הקטנה סבבה בעיקר סביב עסקיהם של משפחת ששון ומשפחת
כדורי. בשנת 1857 בנה הסוחר היהודי הברונט יעקב
אליאס ששון, בן למשפחת ששון, את בית הכנסת הראשון בהונג קונג “אהל לאה”,
וייסד את הקהילה היהודית במקום. בשנים 1906־
1920 שימש אליהו יצחק חזן כרב קהילת יוצאי בבל בהונג קונג.
פריצתה של מלחמת העולם השנייה, והכיבוש היפני של הונג קונג, השעתה באופן
זמני את הפעילות היהודית באזור. אולם בזמן זה החלו להגיע להונג קונג יהודים
רבים מארצות אירופה, שברחו עקב אימי המלחמה. כיום קיימות בהונג קונג־ארבע
קהילות אורתודוקסיות: “אהל לאה”, “שובה ישראל”, “קהילת ציון” וחב""ד וכן
קהילה רפורמית אחת.



יהדות אפריקה



יהדות אפריקה היא שם כוללני לקהילות יהודיות ולקהילות הטוענות לזיקה ליהדות (בעיקר מאפריקה השחורה), אשר ממוקמות באפריקה.
בתקופת התנ""ך הקשר בין בני ישראל לאפריקה מסתכם בעיקר
ביחסים בין ארץ כנען למצרים העתיקה. בספר ישעיהו מתוארת הגליית בני ישראל
בשלושה גלים, האחד מתאר הגליה לארצות: “מצרים, כוש ופתרוס” שמצויות
באפריקה. בספר מלכים ב' ובספר דברי הימים מתוארת הגליית עשרת השבטים במפורש
לשטחים שבשטחי האימפריה האשורית (לדעת החוקרים, השטחים שמוזכרים בתנ“ך הם
למעשה ערים בתחום הסהר הפורה שנכבשו על ידי האשורים טרם חורבן ממלכת ישראל
וגלות עשרת השבטים שאירעה בשנת 722 לפנה”ס), ולא לאפריקה.
עדויות ליישובים יהודים באפריקה מחוץ לכתוב במקרא נמצאו
במדינות כמו: מצרים, שבה התקיימו קהילות יהודיות כבר בשנים שלפני חורבן בית
המקדש הראשון. חוץ ממצרים, ידוע על יהודי אתיופיה שעל אף שראשית הופעתם
אינה ברורה, יש עדויות לכך שהם חיו במדינה כאלפיים שנה ואף היוו חלק ניכר
באוכלוסיית אתיופיה (עד היום ישנם אתיופים נוצרים שטוענים שאבותיהם היו
יהודים לפני שהתנצרו), ואף הקימו ממלכה עצמאית (שייתכן שעליה דיבר אלדד
הדני בסיפוריו).
כמו כן לאחר עליית הנצרות חל מפנה לרעה ביחס של האוכלוסייה המקומית ליהודי אתיופיה ורבים מהם נאלצו להמיר את דתם לנצרות.
ידוע שבתקופת שלטון הרומאים על ארץ ישראל, הוגלו יהודים
רבים לאירופה ולצפון אפריקה כעבדים. היהודים שהוגלו למאוריטניה (צפון־מערב
אפריקה) התפזרו והחלו לנדוד באזור תוך שהם מתפזרים ברחבי ארצות צפון
אפריקה. לחלק מקהילות יהדות צפון אפריקה יש מסורת שאבותיהם הגיעו לארצות
אלה עוד בימי בית ראשון או בשנים שלאחר חורבנו.
במהלך המאה ה־20 והמאה ה־21
נחשפו מספר קהילות אפריקאיות אשר טוענות שמוצאן מעשרת
השבטים אשר חצו את נהר הסמבטיון. מספר שבטים באפריקה התגיירו במאה
ה־20 ומקיימים רבים ממנהגי היהדות גם אם אינם מוכרים על ידי היהדות האורתודוקסית.
הקהילות העתיקות ביותר באפריקה המוכרות לעולם המערבי כיום הן קהילות של “ביתא ישראל” באזור מיצר “שער הדמעות”126 וקהילות של יהדות ספרד ויהדות המזרח בצפון אפריקה.



קהילות יהודיות עתיקות בצפון אפריקה
בחלק זה לא נדון בקהילות בצפון אפריקה שהיו תחת האימפריה
המוסלמית. לקהילות יהודיות בעולם האיסלמי (מרוקו, אלג’יריה, תוניסיה, לוב,
מצרים) קרא מעמוד 275 ואילך.



קהילות יהודיות חיו בכל רחבי צפון אפריקה מהעת העתיקה.
קהילות יהודיות גדולות במיוחד התקיימו בעיר אלכסנדריה שבמצרים ובקרתגו
שבתוניסיה של היום. במאה ה־2 המרכזים היהודיים
השונים בצפון אפריקה מרדו באימפריה הרומית במה שזכה לשם “מרד
התפוצות”.
במהלך המאה ה־7 נכנסו קהילות צפון
אפריקה תחת שלטון האסלאם. תחת שלטון מוסלמי מעמדם של היהודים ידע עליות
ומורדות, מרדיפות קשות תחת שושלת אל־מוואחידון לביטחון והגנה לאורך רוב
ימיה של השושלת הפאטמית. במהלך ימי הביניים קהילות צפון אפריקה השונות היוו
מרכז אינטלקטואלי ותרבותי חשוב של העולם היהודי. קהילות מערב צפון אפריקה
(המגרב) ובמיוחד יהדות מרוקו גדלו באופן משמעותי לאחר הגעת המוני מגורשי
ספרד אליהן לאחר שנת 1492.
החל מהמאה ה־16 רוב ארצות צפון
אפריקה נכנסו באופן הדרגתי תחת שלטונה של האימפריה העות’מאנית. יוצאת דופן
לכך היא מרוקו ששמרה על מעמד עצמאי תחת השושלות השריפיות (השושלת הסעדית
והשושלת העלאווית). שינוי נוסף שחל מהמאה ה־16 הייתה התערבות גוברת של ארצות אירופה בנעשה בצפון אפריקה,
והתפתחות של מסחר בינלאומי בין אירופה לצפון אפריקה. היהודים נהגו לרוב
לשמש בתפקיד של מתווכים וסוחרים בין שני האזורים. לעיתים קרובות ארצות צפון
אפריקה סבלו מאי־יציבות, שלעיתים התבטאה בהתפרצויות אלימות נגד
יהודים.
במהלך המאה ה־19 ההתערבות של
אירופה בארצות צפון אפריקה התגברה, כעת מתוך עמדת עליונות מובהקת. אחת אחר
השנייה ארצות צפון אפריקה נכנסו תחת שלטון קולוניאלי אירופאי. תחת שלטון
אירופאי ישיר מעמדם של היהודים השתפר לרוב, וההגבלות והסנקציות המסורתיות
כנגדם בוטלו.
הקהילות היהודיות השונות בצפון אפריקה שמרו על זיקה לארץ
ישראל לאורך הדורות, כפי שמתבטא בממצאי גניזת קהיר ובעליות קדומות לארץ
ישראל מהארצות השונות. לאחר הקמת מדינת ישראל רוב יהודי צפון אפריקה עלו
למדינה הצעירה, ומיעוטם היגרו לארצות אירופה (במיוחד צרפת) וצפון
אמריקה.



יהודי יֵב
יֵב (יוונית ελεφάντινη; ערבית
إلفنتين) הוא אי בנהר הנילוס באזור אסואן בדרומה של מצרים. כיום האי הוא
חלק מהעיר אסואן. משמעות שמו היווני של האי “אלפנטינה” היא “אי הפילים”,
וזאת על־שום הסלעים דמויי־הפילים הנראים בו, או בשל סחר השנהב שהתנהל
במקום. גם השם יב בשפת המקום משמעותו “פיל”; ומכאן גם המלה העברית “שנהב”,
שן של הב.
ביב התקיימה בסוף תקופת בית ראשון ובתקופת ממלכת פרס מושבה
של שכירי חרב יהודים, שתפקידם היה לשמור על גבולה הדרומי של מצרים בעבור
ממלכת פרס בראשות כנבוזי127 המלך, ולפני כן בעבור השלטון המצרי במקום.
ככל הנראה היהודים התיישבו במקום כמה עשרות שנים לפני חורבן הבית הראשון, ושהו שם עד סוף שלטון ממלכת פרס באזור.
היהודים הושפעו מהסביבה הנוכרית סביבם. הם קיימו חיי קהילה
ייחודיים, עסקו במסחר, נשאו נשים שבחלקן היו נוכריות, חגגו חגים יהודיים
ובעיקר הקפידו על חג הפסח.



הם החליפו תכתובות עם השלטון הפרסי ועם הקהילה היהודית
שבארץ ישראל, אם כי במשך תקופה מסוימת שרר מתח בין שתי הקהילות משום שבני
קהילת יב בנו מקדש באי שהיה מקביל לבית המקדש בירושלים. שמו היה “מקדש
יב”128.
בשל הקמת מקדש זה היו גם כמה סכסוכים עם הקהילה המצרית
המקומית, שהקימה גם היא מקדש לאל המצרי ח’נום, שנחשב אחראי לעליית מי
הנילוס. באחד הסכסוכים האלה החריבו המצרים בשנת 410 לפנה""ס את המקדש היהודי, והקהילה היהודית נאלצה לשקם את
המקום.
ככל הנראה היהודים חיו באי עד סוף השלטון הפרסי במקום,
ולאחר מכן השתלבו בקהילה היהודית באלכסנדריה. לפי השערה אחרת מקורה של
יהדות אתיופיה הוא בקהילה היהודית מימי הבית הראשון ביב.
רק מעט ידוע על הקהילה במקום, ומה שידוע לנו נודע בעיקר
מתוך “מכתבי יב”, הכוללים כארבעים פפירוסים, כעשר מגילות קלף וכשלוש מאות
אוסטרקונים (מכתבים הכתובים על־גבי שברי חרס), שהתגלו במקום במאה
ה־19. כתבים אלה כתובים בניב ארמי דרומי המיוחד
למקום. רוב הכתבים עוסקים בעניינים כלכליים וחברתיים ומיעוטם דן בענייני דת
של הקהילה.



קהילות יהודיות עתיקות בקרן אפריקה־אתיופיה־ביתא ישראל
ביתא ישראל (בגעז: ቤተ እስራኤል ־
“בֵּתא אִסרַאֶל”, תרגום: “בית ישראל”, משמעות: “קהילת ישראל”) הוא כינוי
לקהילת יהודי אתיופיה. מקור הכינוי במאה ה־4 והוא
נועד לציון השתייכות לקהילה היהודית, להבדיל מ“ביתא כריסטיאן”, המציין
השתייכות לכנסייה הנוצרית. לשם ‘ביתא ישראל’ לא יוחסו משמעויות שליליות.
הקהילה התקיימה באזור חבש ההיסטורי, שהיווה חלק מהאימפריה החבשית והאימפריה
האתיופית והמחולק כיום בין המדינות האתיופיות אמהרה ותיגראי. חלק מהמנהגים
של היהדות הרבנית שונים משל ביתא ישראל.
לביתא ישראל ישנן מספר מסורות על מוצאה, אשר ברובן מודגש
כי היהודים הגיעו גלים גלים לאתיופיה, בעיקר דרך הנילוס ויובליו. חלק
ממסורות אלו קושרות את הגעת היהודים לאתיופיה לסיפור פמליית מלך אתיופיה
מנליק הראשון (975־ 950 לפנה""ס) המובא ב“כברה נגסט” או “כְּבְּרַ נַגַשְׂתּ” (“כבוד
המלכים”)־ האפוס הלאומי האתיופי המרחיב את אגדת שלמה המלך ומלכת שבא,
והמשלב דמויות מן המקרא והספרים החיצוניים – בין היתר בכמה גרסאות יהודיות,
כאשר חלקן מוסיפות לו הגירה מחצי האי ערב.
מסורות אחרות, מורכבות יותר, מחזיקות בדעה כי גלי ההגירה
של רבים משבטי ישראל, בעקבות כיבוש ארץ ישראל על ידי האשורים במאה
ה־8 לפנה“ס ועל ידי הבבלים במאה ה־7 לפנה”ס, הם שיצרו את קהילת יהודי מצרים, שחלקים ממנה היגרו מאוחר
יותר לאזור שמדרום לכוש.
לפי מסורת אלו היהודים שהיגרו ממצרים מהאי יב שעל גבול
סודאן התיישבו באזור סנאר שבאי של מרואה שנמצא בכוש היא סודאן, והמליכו על
עצמם שושלת מלכים יהודים שהחזיקו בתואר “אבתרה”. התפשטותם החלה לפני אמצע
המאה ה־4 לפנה""ס. חבש עצמה הייתה מיושבת במקור
בקבוצות פגניות. חלק מאוכלוסייה זו קיבל במרוצת הדורות, אחרי הגירת
היהודים, את דת ישראל, ואילו אחרים, כגון הכמנתים129, ספגו מנהגים יהודים, אך סירבו לקבל את היהדות.
במאה ה־4 ממלכת אקסום המירה את דתה
לנצרות ובעקבות כך פרץ סכסוך בין השלטון לבין מורדים יהודים שכונו “ביתא
ישראל”. בראש המורדים עמד פינחס, מצאצאי גדעון130 ויורשו. פינחס והמורדים היהודים נמלטו להרי סימן שבצפון אתיופיה,
ושם כוננו מחדש את ממלכתם. המרכז היהודי שהוקם כונה “ארץ היהודים”, כקונטרה
לקבלת הנצרות באימפריה החבשית. שטחי הממלכה ומידת עצמאותה המדינית בצל
האימפריה החבשית השתנו במרוצת הדורות.
במסורת ביתא ישראל131 הממלכה
כונתה גם “ממלכת הגדעונים” בעקבות שמם של רבים ממלכי הממלכה. בשטחי גדעון
ותחת שלטון צאצאיו (“הגדעונים”) החלו להתגבש אוכלוסיות שבטי
היהודים.
ממלכה זו הייתה תמיד בעימותים כנגד קיסרי אתיופיה: הפעם היחידה שידם של יהודי אתיופיה הייתה על העליונה הייתה במאה ה־10
כאשר הדפו היהודים תחת שלטון יהודית המלכה פלישה חבשית, כבשו את אקסום והשליטו את שלטונם למשך כ־40 שנה.
מרד זה הוביל את הממלכה היהודית לתקופת זוהר וגרמה לנפילתה של קיסרות
אקסום.
ממלכה זו של היהודים שרדה עד מאורעות האינקוויזיציה האתיופית שהחלה ב־1624 ונמשכה עד 1627 – שנת סיפוחה של הממלכה לאימפריה האתיופית הנוצרית. במהלך תקופת
התחייה (1632־ 1769) השתלבו
יהודים רבים בממשל ובצבא הקיסרי, אולם רבים אחרים דבקו בכלל ההלכתי של
הימנעות ממגע עם גויים (אטאנקון), גם במחיר נידוי חברתי ועוני גובר.
היהודים היוו את האליטה השלטת באתיופיה עד לדעיכה בזמן תקופת השופטים
האתיופית (1769־ 1855), ולאחר מכן מאמצי המיסיון הנוצרי לנצר את הקהילה.
אלפים מבני הקהילה נספו בניסיון עלייה כושל לארץ ישראל בשנת 1862.
רבבות גוועו בתקופת הזמן הרע (“כְּפוּ קֵן”) ־ שבע שנים רצופות של בצורת, מלחמות ומגיפות (בעיקר בשנים 1888־ 1892). בפלישה של המהדיסטים הסודאנים לאתיופיה ב־ 1889 נהרגו יהודים רבים.
מלחמות אלו של היהודים כנגד הנוצרים הולידו קהילה חדשה של נוצרים חדשים, שנודעה בכינוי “פרס מורה” (פלאשמורה132).
בשלטונום של הקיסרים מנליק השני (1889־ 1913) והיילה סלאסי, הקיסר האתיופי האחרון (1892־ 1975) היהודים זכו לחופש פולחן. עלייתה של החונטה הצבאית האתיופית ב־1974
סיכנה את שלמות יהודי אתיופיה כקהילה בעקבות מדיניות היישוב מחדש שיישבה יהודים ונוצרים זה לצד זה.
בהוראת מנחם בגין החל הסיוע החשאי לעליית יהדות אתיופיה,
ולאחר שגבר החשש לחיי אלפי היהודים במחנות הפליטים בדרום סודאן יצא לדרך
“מבצע משה”. בשנים 1989־ 1991 התחדשה העלייה הישירה מאתיופיה לישראל בתמורה לנשק ישראלי שסופק
לחונטה הצבאית באתיופיה. בשנת 1991 מלחמת האזרחים
האתיופית הגיעה לשיאה וישראל חתמה עם אתיופיה על ההסכם שהוביל ל“מבצע
שלמה”133.



קבוצות בתוך ביתא ישראל:

פלאשמורה־ כינוי שניתן למומרים ולמתבוללים מביתא ישראל  וצאצאיהם החל ממחצית המאה ה־19 ואילך.
ביתא אברהם־ קהילה אשר חייה ברובה הגדול במחוז שאווה
הצפונית שבמדינת אמהרה ובאדיס אבבה. מוצא קהילה זו הוא מיהודי ביתא
ישראל שחיו באזור וקיבלו עליהם את הנצרות במרוצת הדורות. בפועל הקהילה
מערבבת את מנהגיה היהודיים עם הנצרות. בשנים האחרונות רבים מבני הקהילה
החלו לחזור לשורשיהם היהודים ולאמץ את היהדות הרבנית.
עבדים (עבד כנעני)־ העבדות הייתה נהוגה באתיופיה עד  אשר נאסרה דה יורה בשנת 1923 ודה פקטו  ב־1991. לאחר שהעבדים נקנו בידי יהודי הם עברו
גיור ונהפכו לרכוש הקונה שהוא אדונם. העבדים כונו “ברייה” על שמו של
אחד מהעמים ממנו נלקחו עבדים (“נארה”), אלו היו עוברים בירושה בתוך
משפחת האדון דורות רבים. חל איסור חיתון עימם וצאצא מעורב נחשב
לעבד.




קהילות יהודיות עתיקות במערב אפריקה
יהדות מערב אפריקה (בערבית יהודית: אַהְל יַהוּד בִּלָאד
אַלסוּדָאן) הן הקהילות היהודיות אשר ישבו בעבר במערב אפריקה ומוצאן מהמזרח
התיכון, צפון אפריקה, ספרד ופורטוגל.



לפי מקורות מוסלמיים מהמאות ה־16 וה־ 17, מספר קהילות יהודיות התקיימו
כחלק מאימפריות של גאנה, מאלי ואימפריית סונגהאי, אשר נקראו בפי הערבים בשם
“בִּלָאד אלסודאן” (ארץ השחורים). אחת מהקהילות הללו נוסדה על ידי יהודים
ממצריים, אשר נדדו דרך הסאהל למאלי.
במאה השמינית התיישבו הרדהנים, גילדת סוחרים יהודיים שהיו
ידועים במסעותיהם ברחבי העולם ובין השאר בחציית הסהרה, בטימבוקטו
וסביבותיה.
בנוסף, מתאר כתב היד השלישי של “תאריך אל־פתאש” קהילה בשם “בַּנִי ישראיל” שהתקיימה בשנת 1402 בטירדירמה (תינדירמה), הייתה בעלת 333 בארות ושלטו בה שבעה נסיכים, כאשר תחת פיקודם צבא של 1,500 לוחמים.
מקורות אחרים טוענים שקהילות יהודיות אחרות באזור נוצרו בעקבות הגירת
יהודים ממרוקו, מצרים ופורטוגל.
מקורות נוספים טוענים שקהילות יהודיות נוספות באזור קמו על
ידי מהגרים ממרוקו, מצריים, תימן ופורטוגל. חלק מהקהילות אוכלסו על ידי
ברברים יהודים. קבוצות אחרות נדדו דרומה בעקבות יחס רע מצד חלק מהשליטים
המוסלמים.
בתקופה מאוחרת יותר הקימו יהודים שמוצאם מספרד, פורטוגל ומרוקו קהילות במושבות הפורטוגזיות לחופי סנגל ובאיי קייפ ורדה.
לאחר עליית האסלאם בצפון מערב אפריקה חדלו הקהילות
היהודיות להתקיים עקב גירוש, הגירה או התבוללות. התבוללות הייתה גם מנת
חלקן של הקהילות היהודיות במושבות הפורטוגזיות.
קרוב לוודאי שהתקיימה התבוללות של יהודים שחיו באזור הסהרה
של מרוקו ואלג’יריה, וייתכן כי חלק מהשבטים הברברים היו יהודיים בעברם.
מסורת אחרת, זו שבה החזיקו היהודים באזור, גורסת כי הברברים הם צאצאי
הפלשתים שגורשו מכנען. בהתאם למסורת זו, בכתבים יהודיים מצפון אפריקה
ומספרד בימי הביניים, הברברים כונו “פלשתים”. מסורת נוספת טוענת שמשה נקבר
בתלם סן וכי העדויות לכך הן נוכחותם הרבה של היהודים באזור לצד מקומות
קדושים למוסלמים הנושאים שמות מקראיים ואגדות יהודיות שמסופרות באזור זה עד
היום.



האיגבו
יהודי האיגבו בניגריה הם חלק מהקבוצה האתנית איגבו. הם
טוענים למוצא של יהדות צפון אפריקאית ומצרית, כמו גם כתוצאה מנדידות יהודים
למערב אפריקה. על פי תורתם שבעל פה נדידת היהודים מערב החלה לפני כ־
1,500 שנים. לפי תורתן של משפחות ארי, נרי ואוזובולו, הקבוצה האתנית של האיגבו מוצאה משבטי גד, מנשה וזבולון.



מסורות איגבואיות טוענות שחלק ממשפחת נרי הוא נצר לכוהני
משפחת לוי שהיגרו מצפון אפריקה. “גודאים” ו“עיבּרים” היו יהודים אשר החזיקו
ברוב המסורות העבריות בקרב עמי האיגבו. קבוצות אלו שמרו על מסורות יהודיות
היות שהיו מבודדות יותר משאר החברה הניגרית. זאת בעוד שמרבית הקבוצות
האתניות היהודיות איבדו את מנהגיהם היהודיים. בעשורים האחרונים נבנו על ידי
יהודים מארצות הברית שני בתי כנסת לטובת יהודי האיגבו בניגריה. נוסף על שני
אלו ישנם 24 בתי כנסת נוספים בניגריה וחוקרים מעריכים את גודל הקהילה שנוהגת על פי היהדות בכ־ 30,000 בני איגבו.



אקווה איבום ויהודי עבר הנהר
עמי האננג, אפיק ואיביביו של אקווה איבום ומדינות עבר הנהר
של ניגריה היו בעלי מסורות דתיות שדמו מאוד למצוות ומסורות מן התורה. אלו
כוללים את מנהג הכפרות ואת מנהגי העלאת הקורבנות. הם חיים בניגריה, קמרון
וגינאה המשוונית.



מיסיונרים אירופאים שהגיעו לאזור בתחילת המאה ה־15
כינו את מנהגיהם “דת מסורתית”. אף על פי כן, הם מזהים את
מנהגיהם ומורשתם כיהודיים במוצאם. הם מזהים את עצמם כצאצאי בני ממלכת
ישראל, אשר נדדו לפני גלות בבל לאזוריהם בניגריה דרך מצריים, אתיופיה
וסודאן. הם מתפללים בבתי כנסת ומקיימים תפילות בשבת.



קמרון (יודא־באסה)
היודא־באסה הם בני שבט הבאסה הטוענים כי הם מצאצאי עשרת השבטים.



יש הטוענים כי בעבר הייתה נוכחית יהודית קיימת בקמרון
כתוצאה מסוחרים יהודים שהגיעו ממצרים. קהילות אלו שמרו על הפרדה בין בשר
וחלב והניחו תפילין. טענה אחרת גורסת כי יהודים הגיעו לקמרון לאחר שגורשו
דרומה במהלך הכיבוש המוסלמיים בצפון אפריקה.



קהילות יהודיות שהיגרו בימי הביניים למערב אפריקה
סאו טומה ופרינסיפה
ז’ואאו השני, מלך פורטוגל הגלה לשני האיים סאו טומה ופרינסיפה שממערב לאפריקה במפרץ גינאה, בסוף המאה ה־15 כאלפיים ילדים יהודים בגילאי שנתיים עד עשר שנים. רובם מתו מרעב
וממחלות או נפלו טרף לשיני תנינים, ולאחר כשנה רק כ־600 מהם נותרו בחיים. למרות זאת, בתחילת המאה ה־17, “הבישוף המקומי ציין בגועל שעדיין קיימת שמירת מנהגים יהודיים
באי ושב לפורטוגל בגלל תיסכולו מהם”. על אף שהמנהגים היהודיים דעכו לאורך
המאות, חלק מאזרחי סאו טומה ופרינסיפה מודעים למוצאם היהודי.



מאלי (אהל יהוד בילד אל־סודאן)
כמה אלפי אנשים החיים בטימבקטו, מאלי, הם צאצאיהם של יהודים.



במאה ה־15 מורים ויהודים רבים ברחו
מרדיפות הדת בספרד והיגרו דרומה לטימבקטו, שהייתה חלק האימפריה הסונגאיית.
ביניהם היו בני משפחת קהת (קע’תי), צאצאי ישמעאל ג’אן קות אל־יהודי משיידה,
מרוקו. בני משפחה זו הקימו שלושה כפרים שקיימים עד היום ליד טימבוקטו ־
קירשמבה, היומבו וקונגוגרה.
בשנת 1492, עלה לשלטון, שעד לאותה
תקופה נחשב כסובלני, מוחמד אסקיא הראשון שדרש מן היהודים להתאסלם או לעזוב
מיד. היהדות הפכה לבלתי חוקית במאלי כפי שהייתה גם בספרד הקתולית באותה
שנה.
משפחת קהת התאסלמה יחד עם שאר בני הקהילות שאינן מוסלמיות.



קהילות יהודיות מודרניות במערב אפריקה
גאנה (בית ישראל)
בית ישראל היא קהילה בגאנה, אשר חבריה טוענים כי הם
יהודים, צאצאיהם של עשרת השבטים האבודים של ישראל. הקהילה אינה מוכרת על
ידי הזרם המרכזי של היהדות כקהילה יהודית.
חברי בית ישראל מייחסים את הגעתם לגאנה בהגירה יהודית של
אבותיהם הספוואים שנדדו ממרוקו דרומה, דרך מדבר סהרה למאלי. במאלי תועדה
קהילה יהודית בטימבקטו אשר המשיכה להגר לחוף השנהב ולגאנה. המהגרים נקראו
ספווים והיו לשבט בספווי אשר צאצאיו הם חברי הקהילה כיום.
טענה נוספת שמועלת על ידי חוקרים היא שההשפעה של הסוחרים
היהודיים בגאנה הייתה כל כך חזקה עד שכמה מהמשפחות השולטות התגיירו ובמשך
כ־200 שנה האימפריה הגאנאית נשלטה על ידי יהודים.
הקהילה חיה כאלפיים שנה על פי מנהגי היהדות אך רק בשנת 1977, החלו לקשר בין המנהגים של הקהילה לבין
היהדות. באותה שנה נתגלה לאדם בשם אהרון טואקייראפה חזיון אשר גרם לו
להאמין כי הספוויים הם צאצאי השבטים האבודים של ישראל. הוא הוביל משלחת
מחקר של חברי הכפר לחוף השנהב שם עלו על עקבותיהם של אבותיהם הספוויים.
בעקבות הגילויים הללו אנשי הכפר ספווי סואי וכפר נוסף בשם אדיאמברה החלו
ללמוד את המנהגים והאמונות היהודיות והחלו להטיף לחזרה ליהדות. התנהגות זו
התקבלה באופן שלילי בקרב הנוצרים באזור אשר הכו וכלאו רבים מחברי
הקהילה.
אהרון טואקייראפה מת מדקירה ב־1991 בחוף השנהב. את ההנהגה על הקהילה לקח שכנו דוד אהנקורה אשר העביר
את הקהילה לשטח חדש בסמוך לעיר ספווי וויאוסו. מקומם החדש נקרא “אדיאמברה
החדשה” וכיום עומד בו בית הכנסת הראשי של הקהילה.
כיום הקהילה מתגוררת בשני אזורים עיקריים ־ ספווי סואי ואדיאמברה החדשה בספווי וויסאוסו. הקהילה מונה כ־ 800 בני אדם ופתוחה למבקרים יהודיים מכל רחבי העולם אשר מביאים עמם
ספרים, חומרי לימודי וכלי קודש עבור הקהילה. בתקופה האחרונה זקני קבוצות
אחרות מקרב הספווים החלו לחקור את עברם המשפחתי וטוענים גם הם לקשר ליהדות.
כתוצאה מכך קיבלו ראשי קהילת בית ישראל שטח אדמה לצורך בניית בית ספר יהודי
על מנת שילדי הקהילה לא יחויבו ללמוד בבית ספר נוצרי.



קהילות יהודיות בדרום אפריקה
קהילות יהודיות קיימות בנמיביה, לסוטו, סוואזילנד,
הרפובליקה הדמוקרטית של קונגו, קניה, מאלאווי, זמביה. לכל קהילות אלו יש
בתי כנסת ובתי ספר יהודיים רשמיים בערי הבירה של המדינות.



הלמבה
לֶמְבַּה (Lembaa) היא קבוצה אתנית
באפריקה הדרומית הטוענת כי אנשיה בעלי מוצא משותף ושייכות ליהדות. הלמבה
חיים במלאווי, בזימבבואה ובצפון דרום אפריקה, ומגיעים משלושה שבטים עיקריים
־ באלמבה, באסנה ובאמואניה אשר דוברים את שפות הבנטו המדוברות באזור
הגאוגרפי בו הם חיים.
בני העדה מקיימים מנהגים ופולחן דתי בעלי הקבלה ודמיון
לפולחן היהודי. מנהגים אלו הועברו כתורה שבעל פה במשך דורות. בני הלמבה
מאמינים כי הם צאצאיהם של שבטים נודדים שמקורם ביהדות תימן. כיום רבים מבני
הלמבה הם נוצרים אך מקפידים לשמור על מספר מנהגים יהודיים.



הקהילות הדרום אפריקאיות
בדרום אפריקה קיימת קהילה יהודית תוססת, בעיקרה אשכנזית.
יהודים אלו הגיעו בעיקר מליטא טרום מלחמת העולם השנייה, אחרים הגיעו
מבריטניה, גרמניה, ומזרח אירופה. יהודים ספרדיים שמוצאם מרודוס נדדו גם הם
באפריקה עד שהגיעו לדרום אפריקה.



הקהילה במוזמביק
בעבר הייתה קיימת קהילה יהודית במפוטו שבמוזמביק. לאחר
שהמדינה קיבלה עצמאות רוב היהודים עזבו. הממשלה החזירה באופן רשמי את בית
הכנסת לקהילה היהודית אך באותה עת כמעט ולא נותרה קהילה לקבל את בית הכנסת
בחזרה.



זימבבואה
יהדות זימבבואה היא קהילה יהודית ותיקה. כיום נאמד מספר היהודים במדינה בכ־300 איש, והקהילה המאורגנת הגדולה מונה כשלושים יהודים לבנים מבוגרים.
מסורת רווחת בקרב קבוצות יהודיות בזימבבואה, מסמנת את תחילת הנוכחות היהודית בשטח המדינה לפני למעלה מ־2,700 שנים. הדבר תלוי בקורותיהן והתפתחותן של קהילות אחדות במדינה
שטוענות כי מוצאן מצאצאי יהודים שחיו וסחרו באפריקה מאות לפני
הספירה.
הקהילה היהודית הלבנה בזימבבואה נוסדה על ידי קולוניאליסטים לבנים בסוף המאה ה־19 והגיעה לשיאה בשנות ה־70 של המאה ה־20, כאשר הקהילה מנתה 7,500 נפשות. הקהילה הייתה
אשכנזית ברובה והתחלקה בין הערים הררה ובולוויו. כיום מונה הקהילה
כ־ 270 נפשות.



1. יהודי רוסאפה:
בזימבבואה גר שבט המכונה “יהודי רוסאפה” (Rusape Jews) המונה למעלה מ־5,000 חברים הטוענים כי הם צאצאים לעשרת השבטים.
בני שבט רוסאפה מאמינים כי אבותיהם בני השונה הם צאצאי יהודים שהוגלו מישראל על ידי האשורים בשנת 722 לפני
הספירה. בדומה לבני הלמבה הם מאמינים כי אבותיהם הגיעו לאפריקה מתימן ונדדו
בה עד שהתמקמו באזור בו הם חיים היום. בני הרוסאפה מאמינים שרוב האפריקנים
השחורים, ובעיקר השבטים דוברי הבנטו הם במקור צאצאים של עשרת השבטים
האבודים של ישראל.
למרות זאת, קיום המצוות ומנהגי היהדות על ידי הקהילה החל רק בשנת 1903.
האדם שאליו מיוחסת הקמת הקהילה בתקופה המודרנית הוא ויליאם ס. קראודי, אשר הגיע לאזור אפריקה הדרומית בסוף המאה ה־19. קראודי, עֵבֵד אמריקאי אשר היה לכומר בפטיסטי, זכה להתגלות אשר
בה סופר לו כי האפריקאים הם צאצאי השבטים האבודים של ישראל ושעליו להתחיל
להחזיר את בני הגזע השחור אל חיק היהדות. במהלך פועלו הכיר קראודי את אלברט
כריסטיאן וחלק עמו את אמונתו לגבי מוצאם היהודי של עמי אפריקה. כריסטיאן
התמקם באפריקה הדרומית ולימד את חסידיו את מצוות וחוקי הדת.
יהודי הרוסאפה אינם מאמין שישו הוא המשיח אך רואה בו נביא
אמת. בעיני קהילה זו כל בני האדם הם נביאים כך שישו איננו מיוחד בהיבט זה.
הם מאמינים שישו לא עלה לשמיים כפי שמאמינים הנוצרים, אלא נקבר כאחד האדם.
אמונתם זו גרמה לפגיעה בהכרה בהם כביהודים כשרים, היות שהיהדות אינה מקבלת
הכרה כלשהי בישו. על אף זאת, ובדומה ליהדות שלפני גלות אשור מקיימים בני
הרוסאפה מנהגים יהודיים רבים. הקהילה המודרנית קיימת משנת 1935.



2. בני הלמבה:
בזימבבואה, כמו במדינות נוספות באפריקה הדרומית חיים בני
שבט הלמבה אשר מאמינים הם צאצאים לסוחרים יהודיים אשר נדדו לאפריקה מתימן
והתפרשו ברחבי היבשת. בני הלמבה טוענים כי אבותיהם היהודיים היו אלו שבנו
את העיר זימבבואה מאבן.



3. הגירה יהודית לזימבבואה במאות ה־ 19־20:
בעיצומה של התקופה הקולוניאליסטית, הגיעו היהודים לקולוניה
הבריטית רודזיה (כיום רפובליקת זימבבואה) עם המתיישבים מאירופה במאה
ה־19. מאז שבריטניה החליטה להעניק עצמאות למושבה
הבריטית, במטרה להקים מדינה עצמאית שנקראה זימבבואה, החלה תנועת יציאה
המונית של התושבים האירופאיים שהיו בה. יחד עמם יצאו גם רוב
היהודים.



ההתיישבות היהודית ברודזיה החלה עוד בסוף המאה ה־19 וראשית המאה ה־20. בשנת
1894 החלו להגיע ראשוני היהודים מבריטניה ומליטא. בית הכנסת הראשון בסולסברי (כיום הארארה) נוסד ב־1895. בשנת 1911 נבנה בית כנסת מפואר בבולוואיו. בשנת 1920 היגרו יהודים יוצאי ספרד מהאי רודוס למושבה הבריטית לשעבר, ובשנת 1931 יסדו בבירה בית כנסת ספרדי.
בשנת 1930 הגיעו יהודים מגרמניה.
אל הקהילה הצטרפו מעט יהודים לאחר השואה. היהודים שהתיישבו בסולסברי
ובבולאביו ייסדו תנועות נוער ציוניות ואף הוקם בית ספר יהודי בשם “שרון”
בבירה ובית ספר בשם “כרמל” בבולוואיו.
הקהילה היהודית בזימבבואה הייתה ייחודית בניסיונותיה להקים
חוות חקלאיות המבוססות על עבודה עברית. בנוסף עסקו המתיישבים בענף היהלומים
והתעשייה.
עם תחילת המאבק השחור וההידרדרות במצב הביטחוני בשנות
השבעים, עזבו רוב היהודים את המדינה. קצב ההגירה היהודית הלך וגדל והגיע
לשיאו ב־1961. רבים עזבו את המדינה בשנת
1979 סמוך להקמת רפובליקת זימבבואה. רוב היהודים שעזבו התיישבו בדרום אפריקה הסמוכה ואחרים בישראל, אוסטרליה ובריטניה.
כיום חיים בזימבבואה כ־300 יהודים, כמאה בהארארה, לשעבר סולסברי, שהיא עיר הבירה של זימבבואה, וכ־150
בבולוואיו (Bulawayo). ובודדים גרים ב“קווה קווה” (KweKwe), “גרו” (Gweru) ו“קדומה” (Kadom). רוב היהודים הגרים היום במדינה הם בגיל מתקדם.



קהילות יהודיות במזרח אפריקה
אוגדנה (אבאיודאיה)
אַבָּאיוּדָאיָה (בלוגנדה: Abayudaya – יהודים, נקראת גם “אבא יהודה”) היא קבוצה אתנית במזרח אוגנדה
הממלאת אחר מנהגי הדת היהודית ומהווה את חלקה הגדול של יהדות אוגנדה. הקשר
בינה לבין העם היהודי נובע מאימוץ היהדות בשנת 1917.
בשנת 1880 המיר המצביא הדגול של
ממלכת בוגנדה, סמיי קאקונגולו, את דתו לנצרות בעזרת מיסיונרים בריטים. הוא
חשב כי על ידי אימוצה של הדת יאפשרו לו הבריטים לשלוט בשטחים שכבש עבורם
במזרח אוגנדה של היום ובצפונה.



ב־1913, כאשר הבריטים לא קיימו את
הבטחתם לתת לו את התואר מלך (“קבקה”) בשטחים שכבש עבורם, כעס קאקונגולו
ובהתרסה התנתק מהדת הנוצרית. הוא הצטרף לכת הבאמאלכי134 המשלבת בין הברית החדשה והתנ""ך.
ב־1919 הקים קאקונגולו קהילה
יהודית משלו והעביר את משפחתו ברית מילה, אך עדיין שמר על מנהגים נוצריים
מסוימים. ב־1922 כתב ספר תפילה אשר ערבב את הברית
החדשה והישנה (התנ""ך). הספר מדגיש עד כמה התרחק קאקונגולו מהנצרות והתקרב
אל היהדות.
האדם העיקרי שלימד את סמיי על היהדות, ברכות ומנהגים
יהודיים, היה סוחר יהודי בשם יוסף. לאחר שיחותיו עם יוסף החליט קאקונגולו
שיש להסיר את שמו של ישו מספר התפילה והורה על מחיקת שמו. הוא עשה זאת על
מנת למנוע בלבול אצל אנשי הקהילה הפשוטים. מאז החלה הקהילה המגוירת לחיות
חיים יהודיים, בניה החלו לחבוש כיפות, והקהילה הפסיקה להטביל את הילדים.
יוסף לימד את הקהילה שחיטה יהודית כשרה, ואלו הפסיקו לאכול בשר שלא נשחט על
ידי הקהילה. בנוסף, אכלו אנשי הקהילה אוכל כשר בלבד, ללא בשר חזיר ומבלי
לערבב בשר בחלב. הקהילה בחרה לקרוא ולחיות על־פי החודשים העבריים וכן לחגוג
את כל חגי ישראל. בסוכות בנו סוכות וחיו בהן, בפסח שמרו ולא אכלו חמץ,
ובשבועות מכרו את הבציר הראשוני ואת הכסף השקיעו בבית הכנסת. ביום כיפור יש
הקפדה על שמירת הצום.
במשך שנים חיו האבאיודאיה בניתוק מוחלט מהעולם היהודי העולמי. בשנות ה־70 של המאה ה־20, בתקופת שלטונו של אידי אמין, רבים הוכרחו להמיר את דתם. בסוף
כהונתו עמד מספר חברי הקהילה על מספר זעום של כ־500 חברים.
כיום מונה קהילת האבאיודאיה כ־2,000 חברים. בני הקהילה אמנם אינם מוכרים כיהודים על ידי הרבנות
הראשית, מכיוון שהגיור שעברו הוא גיור קונסרבטיבי, אך הם מוכרים על ידי
היהדות הקונסרבטיבית, וכן על ידי גופים חילוניים בישראל.



קניה
בלאיקיפיה, קניה, קיימת קהילה קטנה של כ־ 5,000
תושבים אשר בחרו לנטוש את אמונתם הנוצרית ולאמץ את היהדות. קהילה זו מנהלת קשרים עם תנועת “השחורים העבריים”135 המוגדרת בארצות הברית כגזענית ושנויה במחלוקת.



חלק מילדי הקהילה נשלחו לבתי הספר של האבאיודאיה באוגנדה
כדי ללמוד יהדות ומקצועות אחרים. כמו כן, קיימות קבוצות בקנייה שטוענות
לזיקה לעשרת השבטים. מלבד זאת, קיימת בעיר הבירה, ניירובי, קהילה גדולה של
יהודים מקומיים.



סודאן
בסודאן צמחה החל מסוף המאה ה־19 קהילה של מהגרים יהודים, בעיקר יהודים ספרדים מארצות אגן הים
התיכון, והייתה מרוכזת ברובה בבירה ח’רטום. היהודים הראשונים שהתיישבו
בסודאן הגיעו אליה ממצרים במחצית השנייה של המאה ה־19, כאשר מצרים שלטה בה בחסות עות’מאנית. המשפחות הראשונות התיישבו
בערים אומדורמאן וח’רטום, השוכנת במקום המפגש של הנילוס הכחול והנילוס
הלבן, מקום מפגש הידוע בכינוי “הנשיקה הגדולה ביותר בעולם”. שתי הערים ישבו
על דרך שיירות קדומה אשר שימשה למסחר, וכמו סוחרים רבים, גם המשפחות
היהודיות מצאו בהן פוטנציאל עסקי וכן חופש פולחן דתי.
ב־1881, פרץ בסודאן מרד עממי נגד
השלטון, ומנהיג המרד, מוחמד אחמד אבן עבדאללה, הכריז על עצמו כ“מַהְדִי”,
וראה בשלטון העת’מאני־מצרי כופר שהתרחק ממצוות האסלאם. בסדרה של קרבות גבר
צבאו על החיל המצרי וכבש שטחים נרחבים מחבל ארץ זה. הקהילה היהודית חוותה
רדיפות על ידי תנועת המהדייה ואנשיה חויבו להתאסלם. סך הכל התקיימה המהדיה
רק 13 שנה, שבסופן, ב־1898,
גברו כוחות הצבא הבריטי על צבאו של הח’ליפה וכוננו בסודאן שלטון
אנגלו־מצרי. לאחר מכן מצבה השתפר. בראשית המאה ה־20, ובמיוחד בשנות ה־20 של אותה מאה, גבר
זרם המהגרים היהודים לסודאן, מרביתם ממצרים. הקהילה היהודית המצרית הייתה
מורכבת גם מיהודים מכל קצוות העולם, וכך גם הפכה הקהילה היהודית־סודאנית
למגוון של עדות. הקהילה הייתה דו לשונית ודיברה בעיקר בניב המצרי־סודני של
ערבית ובאנגלית (גם הצרפתית הייתה נפוצה).
רוב יהודי סודאן ישבו בשתי הערים הגדולות והסמוכות זו לזו,
אומדורמאן וח’רטום, וכן בואד מדני. מיעוטם ישבו בפורט סודאן שלחופי ים סוף,
ומשפחות ספורות חיו באזורים מרוחקים יותר. בח’רטום היה בית כנסת גדול
לקהילה שיכל להכיל מאות נפשות. בשיאה הקהילה מנתה כ־1,000 נפשות וקיימה חיים קהילתיים ערים. בשל מיעוטם היחסי הם קיימו
יחסים הדוקים עם הקהילה היהודית בקהיר ובאלכסנדריה, באו איתן בקשרי חיתון
והיו נתונים לסמכותם של הרבנים במצרים. באין רב מקומי הובא מארץ ישראל הרב
שלמה מלכה, שכיהן כרב הראשי של הקהילה בין השנים 1906־ 1949. על אף מוצאן השונה של המשפחות,
וככל הנראה בשל מיעוטם, היהודים בסודאן התפללו באותו בית כנסת ומרביתם גם
סיגלו אורח חיים אירופי ומודרני, כמו רבים מבין הזרים ובני המיעוטים באותה
העת.
מלחמת העולם השנייה ועליית כוחו של הרעיון הלאומי, ציוני
וערבי כאחד, העלו בסודאן קולות נגד היהודים. נקודת רתיחה נוספת הייתה
ב־1956 עם מבצע קדש, קבלת העצמאות של סודאן והצטרפותה לליגה הערבית. מרבית היהודים עזבו את סודאן עד שנת
1967, והמעטים שנותרו עזבו עד 1970, ובכך נעלמה לחלוטין הקהילה היהודית מסודאן. רבים עזבו לארצות
הברית, לאירופה וכן לניגריה, וככל הנראה כמחציתם היגרו לישראל.
 
פרק 76: פרעות, פוגרומים, גירושים ועלילות דם



רדיפות יהודים בצורה מובחנת משאר העמים התחילו סמוך למאה ה־4, בעקבות הכרזתה של הנצרות כדת הרשמית של
האימפריה הרומית. בימי הביניים באירופה המערבית הן התגברו והתחוללו בהיקפים
נרחבים בתקופת מסעי הצלב, כאשר הצלבנים, בדרך ל“שחרור” ארץ הקודש מידי
המוסלמים, פגעו ואף הכחידו קהילות יהודיות רבות.
הפגיעות ביהודים נחלקות לסוגים שונים וברמות שונות: ישנן
פגיעות ברמה השלטונית שבאות לידי ביטוי בהגבלות כלכליות, חברתיות ודתיות על
קהילות שלמות (לדוגמה הטלת מיסים, ענידת טלאי צהוב, הגבלות על תנועה חופשית
ועוד). ישנן פגיעות ברכוש או בנפש והתנכלות ליחידים או לקבוצות. הפגיעות
הקולקטיביות נחלקות ל־ 4: גזרות, עלילות דם, פוגרומים (טבח) וגירושים.



פוגרום (ברוסית погром מילולית: השמדה, הרס. בעברית ‘פרעות’). פוגרום הוא פעולה קבוצתית
אלימה בידי ההמון כנגד קבוצה אתנית או דתית מובדלת, במטרה להביא לפגיעה
חסרת הבחנה בנפש וברכוש של הקבוצה הנפגעת, בדרך כלל יהודים. במונח נעשה
שימוש נרחב לתיאור התנכלויות המוניות רחבות היקף כלפי יהודים כקבוצת מיעוט
שונה וזרה במזרח אירופה, על ידי קבוצות מאורגנות או ספונטניות. פעולות אלו
נבעו מעידוד ציבורי של רעיונות אנטישמיים, וזכו לעיתים קרובות לעידוד
השלטונות. המילה נעשתה נפוצה במשמעות זו לאחר הפוגרומים שנעשו בדרום
האימפריה הרוסית בשנים 1881־ 1882 (הסופות בנגב) ופרעות קישינב.
את הפוגרומים לאורך אלף השנים האחרונות ניתן לחלק לתקופות
שונות בהיסטוריה, ולפי אזורים גאוגרפים. הפוגרומים נקראו בשמות שונים:
בתחילת האלף הם נקראו “גזרות”, ונמשכו בתקופת מסעי הצלב. בימי הביניים נפוץ
גירוש יהודים לו נלווה פוגרום או טבח. באימפריה הרוסית הם גם נקראו
“פרעות”. הפוגרומים בארץ ישראל נקראו “המאורעות”, ולפעמים נקראו “טבח”. כמו
כן פרצו פוגרומים בעקבות עלילות דם.



עלילת דם היא האשמה שקרית כלפי יהודים בעלת מאפיינים
אנטישמיים. לאורך ההיסטוריה שימשו עלילות הדם כמניע לביצוע פוגרומים,
רציחות, שריפות תלמוד והתנכלות ליהודים.
עלילות הדם החלו להופיע בעת העתיקה ונעשו נפוצות בשלהי ימי הביניים.
העלילות הראשונות צמחו על רקע דתי, אולם מעבר לקנאות דתית,
ביקשו המעללים להיפטר מן היהודים על מנת לזכות ברכושם או להוציא מהם
פיצויים. בעת החדשה התווספו גם השנאה הגזעית והתחרות הכלכלית כמניעים להפצת
עלילות השווא על היהודים.
העלילות השונות על היהודים ברחבי העולם ולאורך ההיסטוריה
הן רבות, אולם הנפוצה והמפורסמת ביותר היא העלילה בדבר שימוש בדם ילדים
נוצרים לשם אפיית מצות לפסח. על שמה של עלילה זו מכונות כלל העלילות על
היהודים־ “עלילות דם”136.



ישנם מקרים רבים בהם הפרעות והפוגרומים נילוו למרידות או
התעוררות העם במדינות שונות, והרג ורדיפת יהודים באו כתוצר לוואי להתעוררות
זו (לדוגמה במרד הפטישאים בצרפת, במידה מסוימת בגזרות קנ""א, מרד הפלאחים
בארץ ישראל או מהפכת 1905 באימפריה הרוסית).



שעת השמד הוא כינוי לתקופה שבה נאסר על ידי השלטונות
על יהודים ללמוד תורה ולקיים את מצוות התורה, מתוך כוונה לגרום לעזיבת עם
ישראל את הדת ואת האמונה באלוהי ישראל. ישנם הלכות ודינים מיוחדים שתוקנו
לשעת השמד.



בימים כתיקונם חלה מצוות קידוש השם שהיא מצוות “עשה” מהתורה המחייבת יהודי למסור את נפשו137 במקרים
בהם חל דין “ייהרג ובל יעבור”. דין זה חל רק על שלוש מצוות “לא תעשה”: לא
תרצח, איסור עריות ואיסור עבודה זרה. משמעות ההוראה היא שגם אם קיום מצווה
ממצוות “לא תעשה” אלו מסכן את חייו של היהודי ועלול להביא למותו־ עליו
למסור עצמו להריגה ולא להפר אותן. אולם, בשעת השמד דין “ייהרג ובל יעבור”
חל על כל המצוות, אפילו על הקלות שבהן, מאחר שמצב זה עלול להתפתח ולהוביל
להתבוללות מוחלטת.
עצם המצווה עומדת בסתירה לעיקרון יהודי חשוב אחר של “פיקוח נפש”138, והוא שהקדוש ברוך הוא חפץ בחייהם של
יהודים יותר מקיום המצוות, והיהודי מחויב לעבור על כמעט כל חוקי התורה אם
חייו בסכנה. למרות זאת, “דין ייהרג ובל יעבור” עומד על פי ההלכה מעל
ל“פיקוח נפש”.
היסטוריונים מנו כמה גורמים שיש בהם כדי להסביר את תפוצת
עלילות הדם בימי הביניים. שניים מההסברים המעניינים ביותר הם קוטביים
ממש:
יש הטוענים כי עלילות הדם התפשטו בימי הביניים בשל
היחס הגרוע והמזניח לילדים באותה תקופה, בעיקר בשכבות הנמוכות. נראה
שבקרב היהודים היחס לילדים עלה בהרבה על היחס בקרב הנוצרים. גם לא היו
אצלם מקרי רצח של ילדים שנולדו מחוץ לנישואין. ניתן לסבור כי עלילות
הדם היוו השלכה של רגשי האשמה שחשו הנוצרים על יחסם לילדיהם, ותירוץ
למותם של אלו מהזנחה ומחוסר טיפול.




הריגת ילדים בשעת שמד:

על פי מקורות היסטוריים, במהלך מסעי הצלב, כשנדרשו להמיר
את דתם לנצרות, היו מקרים בהם הרגו יהודים בני אשכנז את ילדיהם והתאבדו.
מטרתם הייתה למנוע את המרתם של הילדים לנצרות, או את הריגתם בידי הנוצרים
(קידוש השם).
הפרשנות הנוצרית, התייחסה ליהודים כרוצחי ילדים מועדים,
ולא הבדילה בין הרג ילדיך שלך להרג ילדיהם של אחרים. הנוצרים סברו שאלו
המסוגלים לרצוח את ילדיהם, מסוגלים על אחת כמה וכמה גם לרצוח את ילדיהם של
אחרים.
בשנת ד' אלפים תתנ""ו (1096) במהלך
מסעי הצלב נאלצו קהילות רבות לבחור בין התנצרות למוות. מבחינה הלכתית אסור
להתנצר כיון שזה עבודה זרה שהיא אחת מג' העבירות שדינם ייהרג ובל יעבור,
ואכן קהילות שלמות נרצחו מכיוון שלא הסכימו להתנצר.
פולמוס נרחב התנהל בין פוסקי אותה תקופה בשאלה האם צריך
להמית ילדים כדי למנוע את הטבלתם לנצרות בעל כורחם. הרב יום טוב מינאני
(מחבר הפיוט “אמנם כן יצר סוכן” הנאמר בתפילה בליל יום כיפור) שחט
60 ילדים ובסוף גם את עצמו כדי שלא יוטבלו על כורחם
לנצרות. בספר חסידים נפסק לאסור לעשות זאת, בספר גם מסופר על רב קהילה ששחט
את הילדים כדי למנוע את התנצרותם בכפייה, וכעונש על כך נהרג במיתה
משונה.
אירועים מפורסמים לאורך ההיסטוריה שנחשבו כ’שעת השמד':
גזירות אנטיוכוס, גזירות אדריאנוס, גזירות תתנ""ו, גירוש ספרד, אנוסי משהד, מחנות הריכוז הנאצים.



פרעות, פוגרומים ועלילות דם בעת העתיקה



1. עלילת החמור:
עלילת החמור הייתה עלילה שהופצה נגד היהודים בעת העתיקה
לפיה אלוהי היהודים זוהה עם החמור (שנחשב חיה בזויה). כמו כן לפי אותה
עלילה היהודים סגדו לפסל בדמות חמור שהיה מוצב בבית המקדש בירושלים. מקור
העלילה במצרים העתיקה, והיא מתוארת גם בכתבים מיוון העתיקה ומרומא העתיקה.
העלילה בדבר פולחן חמור יהודי נחשבת לאחת משלוש ההאשמות המבזות ביותר
שהופנו כנגד היהודים בעת העתיקה, לצד עלילת המצורעים ועלילת קורבן
האדם.



2. עלילת המצורעים:
עלילת המצורעים הייתה עלילה שהופצה נגד היהודים בעת העתיקה
ולפיה אבותיהם של היהודים היו מצרים מוכי צרעת שגורשו בשל כך
ממצרים.
מקורה של העלילה ככל הנראה במצרים העתיקה. מסורות
אנטי־יהודיות רווחו במצרים והיו בבחינת תגובה לסיפור היהודי על יציאת
מצרים. מסורות אלה הועברו בעל פה והועלו על הכתב ביוונית לאחר כיבוש מצרים
על ידי אלכסנדר הגדול. לאחר מכן הן חדרו גם לספרות הלטינית והיו נפוצות
בספרות היוונית־רומית.



3. גזרות אנטיוכוס (167 לפנה""ס):
גזירות אנטיוכוס, הידועות גם כ“גזירות השמד”, היו
גזירות דת כנגד שמירת המצוות, שהוטלו על היהודים על ידי אנטיוכוס הרביעי
“אפיפנס” בשנת 167 לפנה""ס. גזירות אלו היו אירוע
יוצא דופן בהיסטוריה של הדתות במערב, עד אז. מבחינה הלכתית מכיוון שמטרתן
הייתה לגרום לעזיבת התורה, אסור להישמע לגזירות אפילו במחיר מוות, ואכן
יהודים רבים נרצחו עקב שמירת המצוות. בשלב מאוחר יותר פרץ “מרד החשמונאים”
במטרה לאפשר את קיום המצוות. הייתה זו התנגשות בין דת מונותיאיסטית לבין דת
פוליתאיסטית.
זו הייתה הפעם הראשונה בתולדות תרבות המערב שבה הופיעו
תופעות רחבות היקף של מרטיריות (“קדוש מעונה” או מַרְטִיר), שלאחר מכן זכו
לכינוי “קידוש השם” ביהדות. יחד עם תופעות אלו, של נכונות למות ולא להיכנע
לגזירות, החלה גם התנגדות מזוינת שהלכה והתרחבה, עד שהפכה למרד
החשמונאים.
בהקשר גזרות אנטיוכוס נקשרו כמה סיפורים המופיעים בספר
מקבים ב' כדוגמת אלעזר הזקן (שסירב לאכול בשר חזיר והוצא על כך להורג) וחנה
ושבעת בניה (שהוצאו כולם להורג לאחר סירובם להשתחוות לפסל). גם אלעזר וגם
חנה ושבעת בניה נחשבים קדושים גם בנצרות (כל הכנסיות), ויום החג שלהם
הוא 1 באוגוסט.
4. עלילת אנטיוכוס (66־  70 לספירה):
עלילת אנטיוכוס הייתה עלילה אנטישמית שהופצה בזמן המרד הגדול (66–70 לספירה)
באנטיוכיה (כיום בטורקיה) שהייתה בירת סוריה, על ידי אנטיוכוס, שהיה בנו של
ראש הקהילה היהודית והמיר את דתו. על פי העלילה שהפיץ אנטיוכוס, יהודי
אנטיוכיה זממו לשרוף את העיר. בעקבות העלילה נערכו פרעות ביהודי אנטיוכיה
ורבים מהם הועלו על המוקד.



5. גזרות אדריאנוס (132־  136 לספירה):
גזירות אדריאנוס היו מכלול פעולות העונשין שהטיל הקיסר
אדריאנוס על התושבים המורדים בארץ ישראל לאחר דיכוי מרד בר כוכבא, שנקראו
במקורות היהודיים “גזירות השמד”. באמצעות גזירות אלו ביקש הקיסר להביא סוף
להתנגדות היהודית לשלטונה של רומא. הגזירות כללו שורה של צווים שמטרתם
הייתה לעקור את האלמנטים הלאומיים והדתיים מהקהילה היהודית ביהודה, כולל
איסורים על המילה, על סמיכת חכמים ועל שמירת השבת, והן בוצעו במלוא חומרתן.
העיר האלילית איליה קפיטולינה נבנתה על חורבות ירושלים, על הר הבית הוקם
מתחם מקודש לאל יופיטר ובכך הוגשמה התוכנית שגרמה למרד מלכתחילה. החכמים
ששמרו על המצוות ולא מילאו אחר הצווים, הוצאו להורג בעינויים, ומתקופה זו
מגיע עיקר סיפורם של עשרת הרוגי מלכות.



עשרת הרוגי המלכות
עשרת הרוגי מלכות הוא כינוי לעשרה תנאים שהוצאו להורג
באכזריות על ידי השלטון הרומאי בארץ ישראל באשר לא סרו למשמעתם, והמשיכו
ללא מורא לקיים את מצוות התורה וללמד אותה. עשרה הרוגים אלה הפכו לדמויות
מופת ולחלק בלתי נפרד מהתודעה היהודית של עמידה גאה ומסירות נפש כנגד
גזירות השמד שהטילו הרומאים.
עשרת ההרוגים, שלהם השפעה כבירה על מסירת התורה וההלכה,
היו: רבי ישמעאל בן אלישע כהן גדול, רבן שמעון בן גמליאל הזקן, רבי חנינא
בן תרדיון, רבי עקיבא, רבי יהודה בן בבא, רבי חוצפית המתורגמן, רבי ישבב
הסופר, רבי יהודה בן דמא, רבי אלעזר בן שמוע, ורבי חנינא בן חכינאי.
6. עלילת קורבן האדם:
עלילת קורבן האדם הייתה עלילה שהופצה נגד היהודים בעת
העתיקה ולפיה היהודים מקריבים קורבנות אדם, ובפרט בבית המקדש שלהם, ונוהגים
בקניבליזם. מייחסים את רדיפת היהודים בידי אנטיוכוס וחילול מקדשם לעלילת דם
זו.
לפי העלילה, כשאנטיוכוס הרביעי נכנס לבית המקדש הוא מצא שם
איש יווני ששכב על ספה בעירפול חושים כשלפניו שפע של מטעמים מכל טוב. כאשר
אותו אדם ראה את המלך הוא נפל אפיים והתחנן שישלח אותו לחופשי. כששאל אותו
המלך מי הוא ומה פשר מעשיו ופשר פיטומו, האיש בבכיות ואנחות סיפר לו שהוא
איש יווני שנפל בשבי כשביקר ביהודה לרגל עסקיו, נלקח לבית המקדש שם הפך
לאסיר ופוטם במאכלים שונים. בתחילה הוא הוטעה לחשוב ששפר גורלו, וכשניסה
לברר את פשר הדברים, הצליח לשמוע ולהבין שאחד מהחוקים היהודיים קובע שעל
היהודים לתפוס איש יווני הבא מארץ זרה, לפטם אותו שנה שלמה ואז במועד קבוע
לקחת אותו לחורשה, שם הוא יוצא להורג ויוקרב כקורבן. על פי המנהגים שלהם,
היהודים טועמים מבשרו, תוך כדי הקרבתו נשבעים שבועה ידועה להיות שונאים
ליוונים, ואת שאריותיו זורקים לבור. האיש אמר לאנטיוכוס שנותרו לו ימים
מעטים לחיות, ולכן הוא מתחנן לפניו כמי שמכבד את האלים היוונים,
שיצילהו.



פרעות, פוגרומים ועלילות דם בימי הביניים




המרת דת תחת שלטון הוויזיגותים בטולדו  (613)139:

עדויות על הימצאות קהילה יהודית בטולדו מצויות מהמאה ה־6. לאחר כיבוש ספרד על ידי הוויזיגותים, מלכיהם
קבעו את בירתם בעיר טולדו. בוועידות שהתקיימו בעיר בהשתתפות ראשי הכנסייה
הקתולית ובית המלוכה, דנו גם ביחס שיש לנקוט כלפי היהודים וגיבשו גזירות
נגדם. המלכים הוויזיגותים בקשו להכפיף את נתיני הממלכה שכבשו לכנסייה
הקתולית. בשנת 589 הוחלט כי הילדים הנולדים לזוג
מעורב, יהודי ונוצרייה, יוטבלו לנצרות, וכך נקבע התקדים. כן נגזר על
היהודים שלא ישאו במשרות שלטוניות בעיר ולא יקחו לעצמם נשים ועבדים
מהנוצרים.
בשנת 613 המלך סיסבוט (Sisebut), אשר מלך בין השנים 612־ 625, ציווה על המרת דתם של היהודים,
ואלו שלא עשו כן התחייבו בגירוש מהמדינה. היהודים הגיבו על כך בהמרת דת
המונית ובבריחה לצרפת.



2. ועידה (קונסיל) בטולדו (694):
הגזרות נגד היהודים הגיעו לשיא בשנת 694, כשבוועידה שנערכה בטולדו באותה שנה, המלך אגיקה
(Egica), אשר מלך בין השנים 687־ 700, הביע דעתו כי היהודים קשרו קשר
נגדו עם אחיהם מעבר לים. רכושם של היהודים הוחרם, והמלך תבע עונש נוסף
ל“בוגדים”: המרת דת, או מכירת היהודים לעבדות עבור אדונים שייבחרו על ידי
המלך. רצון המלך היה שהאדונים ישגיחו על עבדיהם היהודים שינהגו כנוצרים,
ושילדיהם של העבדים יועברו לחינוך בבתים נוצריים ויינשאו כשיגדלו רק
לנוצרים. לא ברור האם הגזרות הוצאו לפועל.



3. הטבח ביהודי פֶאסְ (1033):
הטבח ביהודי פֶאסְ בשנת 1033 היה מקרה הרג המוני של כ־ 6,000 יהודים בני העיר פֶאסְ
שבמרוקו לאחר כיבוש העיר על ידי שבט מקומי קנאי לאיסלאם. הפורעים הפקיעו את
הרכוש היהודי, ולקחו לעצמם נשים יהודיות רבות.
4. פוגרום גרָנָדָה (1066):
פוגרום גרָנָדָה 1066 הוא טבח שנערך ב־ 30.12.1066 (ט' בטבת ד’תתכ""ז) כנגד הקהילה
היהודית של העיר גרנדה באנדלוסיה על ידי האוכלוסייה המוסלמית של העיר.
הפוגרום החל כשהמונים מוסלמים הסתערו על הטירה של שליט גרנדה וצלבו את
יועצו היהודי רבי יהוסף בר שמואל הלוי הנגיד (בנו של רבי שמואל הנגיד)
והמשיך בטבח של כלל האוכלוסייה היהודית של העיר. יותר מ־1500 משפחות יהודיות, שמנו ביחד יותר מ־4000 אנשים, נהרגו באותו יום.
בשנים שלאחר הטבח בגרנדה של שנת 1066 הקהילה היהודית בעיר החלה להשתקם. אולם כבר בשנת 1090
נהרס שוב הרובע היהודי בגרנדה במהלך כיבוש העיר על ידי
שושלת אל־מוראביטון בהנהגת יוסוף בן תאשפין, עקב האשמה כנגד היהודים שהם
צידדו בצד הנוצרי במהלך המלחמה.



5. גזרות תתנ“ו/ מאורעות  תתנ”ו (1096):
גזירות תתנ“ו או מאורעות תתנ”ו הם סדרת פרעות שהתרחשו בשנת 1096 (ד’תתנ""ו) בעמק הריין במסע הצלב הראשון,
וכללו טבח המוני של יהודים על ידי הנוצרים. רוב היהודים סירבו להמיר את דתם
והעדיפו למות ולא להתנצר, ובמקרים רבים רצחו יהודים את בני משפחתם והתאבדו
כדי שלא להיטבל לנצרות בכוח. המאורעות נצרבו כטראומה בתודעה של עם ישראל,
בייחוד במסורת האשכנזית. מהגזירות נשתמרו קינות שחוברו לזכר הקהילות שחרבו,
ובייחוד קהילתו של רש“י שהתרכזה בשלוש הערים שכונו בפי היהודים 'קהילות
שו”ם' ־ שפירא, ורמייזא ומגנצא (כיום שפייר, וורמס ומיינץ). הפרעות הגיעו
גם לערים טריר וקלן, ומספר הטבוחים בכל רחבי הריין בתוך חודשיים הגיע
לכ־ 12,000 יהודים.
חלק מהקינות נאמרות בתשעה באב בבתי הכנסת של קהילות
האשכנזים. כמו כן נשתמרו בספרות הנוצרית תיאורים ואיורים בהם נראה הטבח
במהלך מסע הצלב, הן באירופה, והן לאורך מסעם במזרח התיכון ובייחוד בארץ
ישראל. בעקבות האירועים החלו יהודי אשכנז לומר את תפילת “אב הרחמים”, תפילה
שחוברה בקהילת ורמייזא. בתחילה נאמרה התפילה בשבת שלפני שבועות ובשבת שלפני
תשעה באב, אולם בהמשך פשט המנהג לומר אותה מדי שבת. היות שעיקר האירועים
היו בתקופת ספירת העומר, התחזקה גם המשמעות של ימי ספירת העומר כימי אבל
(משמעות שמקורה באגדה על מותם של תלמידי רבי עקיבא בימי ספירת העומר)
וקיבלו ביטוי דומה לזה של ימי בין המצרים. כך למשל נהוג שלא להתחתן בימי
ספירת העומר ואשכנזים ובני עדות המזרח נוהגים שלא להתגלח ולהסתפר בתקופה
זו. הפואמה “ברוך ממגנצא” שכתב שאול טשרניחובסקי בשנת 1902, מבוססת על אירועי גזירות תתנ""ו.
6. עלילת ויליאם מנוריץ’־ עלילת הדם הראשונה  (1144):
עלילת הדם המפורסמת הראשונה הייתה עלילת הדם בנוריץ' שבמזרח אנגליה. העלילה הופצה והתפרסמה על ידי נזיר בשם תומאס בשנת
1149 ומתעדת אירוע שהתרחש חמש שנים קודם לכן. תומאס סיפר
כי גופתו של ילד קטן, ויליאם שמו, התגלתה ביער. הגופה לא הרקיבה ו“נתגלו
עליה סימני מות קדושים”. תומאס אסף כמה עדויות לכך שכביכול היהודים הם אלו
שרצחו את הילד. מסופר שיהודי שהמיר את דתו העיד כי מדי שנה מתכנסים היהודים
לקבוע על איזו מבין עיירות היהודים יוטל להביא קורבן נוצרי עבור פסח של
אותה שנה. לא בטוח שיהודי מומר זה אכן היה קיים, ועם זאת ה“עדות” שסיפק
בעלילה זו נחשבת ל“יסוד למיתוס של עלילות הדם”. אף שהממסד השלטוני לא שיתף
פעולה עם האשמותיו של תומאס, דבריו פתחו פתח למאות עלילות דם בדורות שיבואו
אחר כך.
7. עלילת הדם בבלואה (1171):
עלילת הדם בבלואה התרחשה בעיר בלואה (Blois, בכתיב של אותה תקופה: בלויש) שבצרפת בשנת 1171. הייחוד בעלילה זו, הוא בכך שהופצה על אף שלא נמצאה גופה, ולא
נטען שילד כלשהו נעדר.
העלילה חלה בעקבות אירוע בו חבילת עור מעובד לבן נשמטה
מחיקו של יהודי בעת שהשקה את סוסו בנהר. משרת נוצרי ראה את חתיכת העור
שנפלה, חזר אל אדונו וסיפר כי ראה את היהודי משליך לנהר גופת ילד שהרגו
היהודים. האדון, שהיה מסוכסך עם גבירה יהודיה כלשהי (נקראת “מרת
פולצלינא”), ניצל את ההזדמנות לנקום בה, וסיפר למושל העיר את הדברים.
בתגובה הורה המושל לאסור את כל יהודי העיר והם הועלו על המוקד. כ־
31 יהודים נהרגו.
העלילה הותירה חותם עמוק על יהודי אותה תקופה. רבנו תם,
מגדולי חכמי ישראל באותה תקופה, קבע לזכרה צום ב־כ' בסיוון מדי שנה, ואמר
על הצום: “גדול יהיה צום זה מצום גדליהו בן אחיקם”. לזכר המאורע נכתבו מספר
סליחות, בניהן של רבי אפרים מבונא (רבי אפרים בן יעקוב מבון) ואחיו רבי
הילל בן יעקב, המתארות את האירועים בהרחבה (במיוחד תוארה העלייה למוקד של
קהילת בלואה ובה גברים, נשים וטף, נשרפו בעת שירת “עלינו לשבח”). סליחתו של
רבי הילל אף זכתה להיכנס, למנהג כמה קהילות, לתפילת מוסף של יום
הכיפורים.
8. הסכם בין הנרי השני לפרידריך הראשון  (1168):
בשנת 1168 נשלחו יהודים רבים
מאנגליה לנורמנדי כחלק מהסכם בין הנרי השני מלך אנגליה לפרידריך הראשון
ויהודים אחרים חויבו בתשלום מסים. על היהודים שנותרו באנגליה הוטלו גזירות
שונות. לדוגמה: עד לשנת 1177 לא הורשו היהודים
לקבור את מתיהם באף מקום למעט לונדון. משנה זו שונה החוק והם הורשו לחזור
לקברם ברחבי המדינה.



9. גירוש צרפת הראשון (1182):
בעת מסע הצלב הראשון התרחשו גזרות תתנ""ו (1096)־ הצלבנים הוציאו להורג יהודים ברואן ללא הבדל גיל או מין, כאשר
הצלבנים חסים רק על אלו שהסכימו להתנצר. לפי מסמכים יהודיים, היהודים באותה
התקופה חיו בפחד גדול, כתבו על כך לאחיהם בארצות הריין וביקשו מהם להתפלל
ולצום עבורם. אולם, גם בארצות הריין אלפי יהודים נטבחו על ידי הצלבנים.
המאה הקשה שעברה על היהודים בצרפת, שנחשבה להרסנית, הייתה כאין וכאפס לנעשה
בקהילה היהודית בגרמניה באותו הזמן.
במשך כמאה שנה לאחר מסע הצלב הראשון, התחוללו ברחבי אירופה
עלילות דם רבות כנגד היהודים, כאשר רבים מהם הותקפו או נשרפו למוות
בצרפת.
פיליפ השני, מיד לאחר הכתרתו למלך צרפת ־ 14 במרץ 1181, הורה לעצור את כל היהודים ביום שבת. כל בתי הכנסת, הכסף וההשקעות נגזלו מידיהם.
בחודש אפריל 1182 (ד’תתקמ""ב) פרסם
המלך פיליפ השני צו גירוש, אך נתן ליהודים ארכה בת שלושה חודשים כדי שאלו
יוכלו למכור את רכושם הפרטי הנייח. עם זאת, המלך החרים מידי היהודים את
הבתים, השדות, האסמים ואת המפעלים לייצור היין. היהודים ניסו לשדל את
האצילים לתמוך בהם, אך לשווא. ביולי 1182 הוכרחו
היהודים לעזוב את תחומי המלוכה של צרפת. בתי הכנסת הוסבו לכנסיות. צעד זה
של גירוש היהודים על ידי תחבולות שונות, נעשה כדי למלא את הקופה המלכותית.
הסחורה שהוחרמה על ידי המלך הומרה בכסף מזומן.
למרות הקשיים הרבים שחוותה הקהילה היהודית בצרפת בתקופה
זו, הייתה פריחה אינטלקטואלית ויצירה פוריה ועשירה באותן השנים. הדחף
לפעילות זו ניתן על ידי רש""י שציווה על יורשיו שהלמידה תמשך גם אחרי מותו.
יורשיו, בני משפחתו, מילאו את צוואתו והמשיכו את עבודתו. באותן השנים
הקהילה היהודית עסקה בעיקר בלימוד התלמוד, ההלכה הרבנית ופרשנות
המקרא.
לאחר 16 שנה, בשנת 1198
(ד’תתקנ""ח), שוב משיקולים כספיים, התיר המלך פיליפ השני את
חזרת היהודים. הוא העניק גושפנקא חוקתית לפעילות היהודים בתחום הבנקאות,
הלוואת כספים והמשכון, בראותו בהם מקור מצוין להכנסה עבורו.
היהודים חויבו לסמן את מוצריהם. מאותה תקופה ואילך, היה חשבון מיוחד בקופת הממלכה בשם “מוצר היהודים” (“Produit des
Juifs”), והתמלוגים ממוצרי היהודים גדלו ללא הפסקה, דבר
שיצר אינטרס כלכלי לשמור על הימצאותם של היהודים בצרפת. היהודים נהפכו
להיות צמיתים של המלך בתחום ממלכתו, ומצבם היה יותר קשה משאר הצמיתים בני
הדת הנוצרית מאחר והם זכו להגנה מהכנסייה. המלכים והלורדים ראו ביהודים
רכוש, התייחסו אליהם כ“היהודים שלי” (באנלוגיה ל“האדמות שלי”).



10. פוגרום ביהודי לונדון (1189):
בשנת 1189, בוצע פוגרום ביהודי לונדון ורבים מהם נטבחו.



11. טבח יורק (1190):
הטבח ביהודי יורק היה אירוע קידוש השם שהתרחש בערב שבת הגדול, יום ו' ז' בניסן ד’תתק""ן, 16 במרץ
1190, בעיר יורק, שבאנגליה. כשהמון צר על חלק מיהודי העיר
ודרש שימירו את דתם. בתגובה, העדיפו היהודים למות על קידוש השם מלהתנצר.
בפוגרום נספו לפי אחת העדויות כ־ 150 יהודים. חלק מהניצולים הובאו למכירה כעבדים בשווקים של העיירות הסמוכות.
הקהילה היהודית התחדשה מספר שנים לאחר הטבח אך היא באה לקיצה מאה שנה מאוחר יותר, ב־1290 עם גירוש יהודי אנגליה, שנותר בתוקף עד למאה ה־17.
מאז אותו פוגרום קיבלו על עצמם יהודי אנגליה שלא ללון בעיר
יורק, ומנהג זה מוזכר אף בספרי הלכה שונים. המנהג נהוג עד עצם היום הזה,
כשיהודים רבים העוסקים במסחר בעיר יורק, נוסעים לפרבר מרוחק מן העיר ללון,
ושבים בבוקר לעבודתם.
12. פרעות לאס נאווס דה טולוסה (1212):
לפני קרב לאס נאווס דה טולוסה בין ארבעת נסיכים נוצרים
מקסטיליה, אראגון, נווארה ופורטוגל, לבין האל־מוואחידון המוסלמים, ערכו
הנוצרים פרעות בקהילה היהודית הקטנה של טולדו.



13. ועידת לטראנו הרביעית (1215):
ועידת לטראנו הרביעית הייתה ועידה אקומנית שבמסגרתה התכנסו
בישופים מכל רחבי העולם הנוצרי (ומכאן השם “אקומני”, היינו, כלל־עולמי).
הוועידה דנה בנושאים הקשורים לפרשת הדרכים שבפניה עמדה הכנסייה הקתולית
בתחילת המאה ה־13, הן מול כוחות חיצוניים ובהם
היהודים והן מול יריבים מתוך הדת הנוצרית עצמה ־ כתות המינות. החלטות
הוועידה והיקף המשתתפים הפכו אותה לאבן דרך בתולדות הכנסייה ובכתבים היא
קרויה גם “הוועידה הגדולה של לטראנו”. בוועידה אושר מעמדו העליון של
האפיפיור והוחלט על מסע הצלב החמישי. הוועידה קבעה 4 החלטות הדנות ביחס הכנסייה ליהודים:

איסור על היהודים לעסוק במתן הלוואות בריבית.
קביעת קוד לבוש המפריד בין היהודים לבין לאוכלוסייה
הנוצרית וחיוב לשאת טלאי בצבעי אדום ולבן (בנוסף נאסר על היהודים לצאת
לרחובות בימי ראשון, בימי האבל על מות ישו וביום הראשון לחג
הפסחא).
איסור על היהודים להחזיק במשרות ציבוריות.
פיקוח אנשי הכנסייה על מומרים שמא יחזרו לדתם הישנה  בסתר.




14. שריפת ספרי הרמב""ם (1233):
בעולם היהודי של המאות ה־12 וה־13 התנהל ויכוח חריף בין הנוטים אחרי
הרציונליזם בהשפעת הפילוסופים של יוון וערב, לבין היהודים המאמינים גם
במיסטיקה, שהתנגדו בחריפות להסתמכות בלעדית על ההיגיון. המפורסם
שברציונליסטים היה הרמב“ם. המחלוקת הגיעה לשיאה עם שריפת כתבי הרמב”ם על
ידי הנוצרים. שריפת ספרי הרמב“ם התרחשה בידי האינקוויזיציה בשנת
1233 בעקבות פולמוס סביב הגותו של הרמב”ם (בעיקר כפי
שהשתקפה בספר “מורה נבוכים” וב“ספר המדע” שבסדרת “משנה תורה”). הנוצרים
התערבו בסכסוך הפנים־יהודי ביוזמתם או ביוזמת מתנגדי הרמב""ם (עניין זה
מעולם לא הובהר). המדורה הגדולה שהציתו בפרובנס זעזעה אף את
המתנגדים.
רבי יונה גירונדי, שנמנה עם מתנגדיו של הרמב“ם בתחילה,
שינה את דעתו בעקבות שריפת הספרים, ואף טען ששריפת התלמוד בפריז, שהתרחשה
שנים מועטות לאחר מכן, ב־1244, אירעה כעונש משמיים
על שריפת ספרי הרמב”ם. על פי המסופר, עלה רבי יונה מגירונדי לקבר הרמב""ם
וביקש ממנו סליחה פומבית. עם התרככות עמדות סיעתו של רבי יונה מגירונדי,
נדם קול הפולמוס.



15. עלילת הדם בפולדה (1235):
בשנת 1235 נרצחו בביתם חמשת ילדיו
של טוחן נוצרי בעיר פולדה שבגרמניה. במהרה התפשטה הטענה כי יד היהודים
בדבר, ו־32 מיהודי העיר נטבחו בידי ההמון הזועם.
מותם של חמשת הילדים יוחס ליהודים, ונראה שהיה בכך כדי לשחרר את הטוחן ואת
אשתו מהאחריות למות ילדיהם שהופקרו לבדם בבית. הקיסר פרידריך השני, ששהה
במקום, מיהר להתערב וכינס ועדת מלומדים יהודים מומרים כדי שיחוו את דעתם.
הם השיבו לו באופן חד משמעי, כי אין כל שימוש בדם נוצרי בפולחן היהודים.
פרידריך קיבל את דבריהם, והוציא מנשר שלפיו עלילות הדם הן שקר והאחראים להן
ייענשו בחומרה. ב־ 1247 יצא גם האפיפיור אינוקנטיוס
הרביעי בתקיפות נגד עלילות הדם. הוא שלח איגרת לארכיבישופים ולבישופים
שתוכנה היה: “שמענו את שוועתם של היהודים, כי כוהנים ושרים וגם אצילים
ופקידים ברחבי גרמניה ממציאים אשמות מנוולות על היהודים כדי לבוז את רכושם.
האנשים האלה שכחו נראה שדווקא ספרי הברית הישנה של היהודים הם יסודי התורה
הנוצרית. כתוב בתורה: לא תרצח. ובחג הפסח אסור להם אפילו לגעת במת, ואתם
מאשימים אשמת שווא שהם אוכלים בחג זה ילד הרוג. בכל מקום שנמצא חלל ולא
נודע מי הרגו מאשימים את היהודים מתוך כוונה רעה. כל זה אינו אלא תואנה כדי
לרדוף אותם באכזריות בלי חקירת בית דין, בלי ראיה כנגד הנאשמים ובלי
הודאתם. מזלזלים בזכויות שנתן בחסדו הכיסא הקדוש ברומי ליהודים ונוטלים להם
שלא כדת ויושר את נכסיהם, מענים אותם ברעב, בכלא ובעינויים אחרים ודנים
אותם למיתות שונות… האצילים או השרים עימדו על המשמר שלא יופרו החוקים,
ואל תרשו שיציקו להם בלי שום פשע מצדם”. האיגרת צוטטה שוב ושוב בידי
אפיפיורים ממשיכי דרכו.



12. משפט פריז (1240): 140
משפט פריז (מכונה גם “ויכוח פריז” במקורות היהודים) היה דיון משפטי שהתקיים בארמון לואי התשיעי מלך צרפת ב־12 ביוני 1240. הוויכוח נסב סביב השאלה האם
התלמוד מצווה על שנאת הגויים והנוצרים. התובע היה יהודי מומר בשם ניקולס
דונין וההגנה הורכבה מארבעה רבנים של הקהילה היהודית בצרפת, ביניהם רבי
יחיאל מפריז שהיה מורו לשעבר של דונין. חבר השופטים הנוצרי מצא את התלמוד
אשם בדין וגזר על שריפת התלמוד. ניסיונותיהם של היהודים למנוע את ביצוע גזר
הדין נכשלו וכל כתבי היד של התלמוד הוחרמו. ההשלכה של המשפט הייתה ברורה
וחדה. הנוצרים עשו דבר שנמנעו ממנו במשך כל הדורות עד אז־ והתערבו בתפיסה
ובאמונה היהודית עצמה. המשפט ושרפת התלמוד שבעקבותיו היו צעד משמעותי
בהיסטוריית רדיפת היהודים במערב אירופה במאות האחרונות של ימי הביניים,
והביאו לתסיסה אנטישמית קשה.



13. שריפת התלמוד בפריז (1244/1242):
ההוצאה לפועל של משפט פריז חלה בשנת 1244 עת שרפו הצרפתים בפריז במשך כשתי יממות את כל כתבי היד של
התלמוד. על פי דברי המהר""ם מרוטנבורג (שהיה תלמידו של יחיאל מפריז),
נשרפו באותו מאורע 40 קרונות (יש הטוענים 20 או 24) עמוסים בספרי תלמוד. המהר""ם
כתב על מאורע זה את הקינה “שאלי שרופה באש לשלום אבליך”. נהוג לומר קינה
זאת בתשעה באב בבוקר.
לאחר שריפת התלמוד בצרפת עלו רבי יחיאל ותלמידיו לארץ ישראל, כחלק מעליית בעלי התוספות, התיישבו בעכו בשנת 1260 לערך והקימו בה את ישיבה “מדרש הגדול דפאריש”. אין הסכמה בין
החוקרים על דבר הגעתו של רבי יחיאל לארץ ישראל. על שריפת הספרים בפריז היו
שטענו שהיא באה בגין התנגדותם של חכמי צרפת לספרי הרמב""ם.



14. עלילת הדם בלינקולן (1255):
בשנת 1255 נתגלתה גופת ילד נוצרי
בבאר בעיירה לינקולן. היהודים היו החשודים המידיים ברצח הילד למטרות פולחן,
ולאחר חקירתם בעינויים הועלו 18 יהודים לגרדום.
לעלילת לינקולן יש הד בסיפורה של אם המנזר, בתוך היצירה הימי־ביניימית
המפורסמת, “סיפורי קנטרברי”, אף שזו חוברה למעלה ממאה שנים אחר כך.



15. ויכוח ברצלונה (1263):
ויכוח ברצלונה, הידוע גם בכינויו “ויכוח הרמב”ן“, הוא ויכוח שיזם חיימה (יעקב) הראשון, מלך קטלוניה ואראגון בשנת 1263
בין הממלכה והכנסייה לבין נציגות היהודים ובראשה הרמב”ן.
הוויכוח תועד בידי רמב""ן בחיבור הנקרא “ספר הוויכוח”, הידוע גם בשם “מלחמת
ה׳”. הוויכוח נערך בימים 20, 27, 30 ו־31 ביולי, בעיר ברצלונה שבחבל קטלוניה, ספרד.
הקהל היה כולו נוצרי למעט נציגי היהודים עצמם, ולמעשה
הוויכוח היה מעין משפט שבו עמדו הרמב""ן והיהדות למשפט לפני הנוצרים, על
דבקותם באמונה היהודית והעדפתה על פני האמונה הנוצרית. הוויכוח סב סביב כמה
נושאים בפולמוס היהודי־נוצרי, ועיקרם: האם המשיח כבר בא? בין אם בא ובין אם
לא־ האם ישו הוא המשיח? האם למשיח כוחות על אנושיים או סמכויות גבוהות משל
מלאכים?
הפוסק במשפט היה המלך עצמו שנחשב הגון כלפי הרמב“ן,
ולהבדיל מוויכוחים אחרים, אף התיר לרמב”ן להתבטא כאוות נפשו. עם זאת,
הרמב""ן לא היה יכול להקשות בשאלות על היהודי המומר שאיתו התווכח (פאבלו
כריסטיאני שנקרא “האח פול”), ויכול היה רק לענות על שאלות שיריבו הפנה
אליו.
למחרת היום האחרון של הויכוח המלך אמר לרמב""ן “שוב לעירך לחיים ולשלום”, נתן לו 300 דינרים והכריז עליו כמנצח.
כשנתיים לאחר הוויכוח, דרשו יוזמי הוויכוח להעמיד את רמב“ן
למשפט, בטענה שרמב”ן השמיץ בספרו את הנצרות. בתיווכו של מלך אראגון נדחה
המשפט, אך שנתיים לאחר מכן השיגו יוזמי הוויכוח דרישה בכתב מן האפיפיור
להעניש את הרמב“ן על דבריו ב”ספר הוויכוח“. כך, בשנת 1267, נאלץ הרמב”ן להימלט מספרד ועלה לארץ ישראל.



16. גירוש צרפת השני (1270):
בשנת 1270, במהלך מסע הצלב השמיני,
הטיל לואי התשיעי מלך צרפת, הגבלות ועונשים על המלווים בריבית היהודים ואף
גזר על חלקם גירוש. באותה שנה הורה שכל יהודי בתחומי הממלכה שיימצא ללא
טלאי צהוב יקנס בעשר ליברות כסף.



17. עלילת זיוף המטבעות (1278):
בשנת 1278 התקיימה עלילת זיוף המטבעות באנגליה, שבמהלכה הושלכו כ־ 300 יהודים
לבתי כלא, ורבים מהם נדונו למוות. מאותה תקופה ועד לגירושם חויבו יהודי
אנגליה לענוד טלאי צהוב בצורת לוחות הברית. במגדל לונדון מצוין שהסיבה
שיהודי אנגליה גורשו היא הופעת תכשיטים וכלי כסף בקהילה היהודית ועיגול
מטבעות הכסף (כשהטביעו מטבעות, החותם היה עגול אולם החתיכה הייתה צורה לא
מוגדרת. החותם הופיע רק על חלק מהמטבע והיהודים גזרו את החתיכות שלא הוחתמו
ובכך שינו את משקל המטבע ללא רשות או סמכות).



18. עלילת הדם בטאורס (1288):
בשנת 1288 שפט בית־דין בעיר טרואס שבספרד 13 יהודים בעוון רצח ילד נוצרי לשם שימוש בדמו לצורכי פולחן, והטיל עליהם עונש מוות בשריפה.



19. גירוש צרפת השלישי (1289):
ב־ 1289 היהודים גורשו מאנז’ו,
מיין, נווארה וגסקוניה. רובם עברו להתגורר בפריז, שם התקבלו על ידי פיליפ
הרביעי, אם כי הוטלו הגבלות על עסקיהם.



20. עלילת חילול לחם הקודש בפריז (1290):
בשנת 1290 העלילו בפריז על זוג יהודי, כי חדר בחשאי לכנסייה אחת ודקר שם את לחם הקודש עד זוב דם.
לחם הקודש נחשב על ידי הנוצרים לסמל לגופו של ישו,
והאדוקים שבהם מאמינים, כי בשעה שדוקרים את החלות הללו זב מהן דם
(טרנסובסטנציאציה). הזוג נידון לשריפה.



21. גירוש יהודי אנגליה (1290):
הסיבות לגירוש יהודי אנגליה נבעו בחלקן, ככל הנראה, מעמדות
אנטישמיות שונות. לגירוש קדמו שנים של עוינות, שכללו עלילות דם וגזירות
כלכליות קשות שבמשך השנים פגעו במעמדם הכלכלי של היהודים והביאו להתרוששותם
ולאובדן מקומם המרכזי בחיי המסחר והכלכלה באנגליה.
ב־18 ביולי 1290, שבאופן סמלי חל באותה שנה בתשעה באב, שיגר המלך אדוארד הראשון
צווים אל השריפים של כל ערי אנגליה. בצווים נכתב כי על כל היהודים לעזוב את
המדינה עד היום הראשון בחודש נובמבר 1290. עוד נכתב
כי היהודים שיישארו בה לאחר תאריך זה יוצאו להורג. בעקבות הוראת המלך גורשו
באותה שנה 16,000 יהודי אנגליה. היהודים שהיגרו
בעיקר להולנד ולצרפת הסמוכות, הורשו אמנם לקחת איתם את רכושם, אך בתיהם וכל
הנכסים והרכוש שלא הצליחו לקחת עימם הפכו לפי צו ממלכתי לרכוש המלך.
אחד הסיפורים הטרגיים שנקשרו לגירוש, הוא סיפורה של אחת
האניות אשר הובילה יהודים מאנגליה לצרפת ובשל השפל נתקעה על שרטון בלב ים.
רב החובל הציע לכלל הנוסעים היהודים לרדת אל השרטון כדי “למתוח שם רגלים”
עד לבוא הגאות. כשהגיעה הגאות והמים התחילו לעלות, ביקשו היהודים לעלות מיד
על האניה, אך רב החובל השאיר אותם על השרטון והפליג משם כשהוא מכריז בלעג:
“קראו עכשיו למשה שלכם, שיקרע לפניכם את הים ויובילכם ביבשה”. כך השאיר רב
החובל את הנוסעים היהודים בלב ים והניח להם לטבוע במים הגואים.
לאחר שנת 1290 אין עדות רשמית בדבר
קיומם של יהודים בממלכת אנגליה והאפשרות הפורמלית היחידה להישאר באנגליה
הייתה להתגורר בבית המומרים (The Domus Conversorum) ־ מוסד ששכן בלונדון ובעת הגירוש אחסן כ־80 יהודים מומרים אשר גרו שם ללא תשלום ובתנאים קהילתיים.
היותה של אנגליה אי ללא גבולות יבשתיים עם מדינות אחרות
איפשרה פיקוח הדוק יחסית על ההגירה ומנעה מיהודים לשוב למקום במשך
כ־ 350 שנה.
בשנת 1655 הצליח מנשה בן ישראל הרב מהולנד להגיע להסכם שבשתיקה עם שליט אנגליה,
אוליבר קרומוול, וכ־ 300 יהודים ספרדים היגרו
לאנגליה. יהודים אשכנזים החלו להתיישב מחדש באנגליה רק לקראת סוף המאה,
ובשנת 1690 הוקם בית הכנסת האשכנזי הראשון בלונדון.
בניגוד לספרד, שממשלתה ביטלה רשמית את צו הגירוש בשנת 1968, אנגליה מעולם לא ביטלה את צו הגירוש באופן רשמי. למרות שהצו משנת 1290 לא בוטל באופן פורמלי, לאחר שהאמנציפציה ו־Jewish Relief Act 1858 ביטלו כל אפליה בין אנגליקנים לשאר אזרחי אנגליה, אין משמעות
מעשית לצו זה.



22. עלילת חילול לחם הקודש ברויטיגן (1298):
החמורה בעלילות לחם הקודש, ארעה בעיר רויטיגן שבבוואריה בקיץ 1298. בכי תינוק שנשמע מבית יהודי ויוחס ליבבת
לחם הביאה להתאספותם של כנופיות פורעים מוסתות בהנהגת האציל רידנפלייש.
כנופיות אלו רצחו 56 מיהודי העיר ומשם יצאו למסע פרעות ורצח (פרעות רינדפלייש) ברחבי בוואריה, פרנקוניה ושוואביה.



23. פרעות רידנפלייש (1298):
פרעות רינדפלייש (על שם ה“אציל” שהנהיג אותן) פרצו
באימפריה הרומית הקדושה (“אשכנז” בלשון יהודי ימי הביניים, תחומי גרמניה של
ימינו) בקיץ 1298, ה’נ""ח, בהן הושמדו כ־ 146 קהילות, נהרגו למעלה מ־ 20,000 יהודים והן מציינות את תחילת ההתמוטטות של המרכז היהודי באשכנז
בימי הביניים.
העילה הייתה מלחמת אזרחים שהשתוללה באימפריה הרומית הקדושה החל מ־1292, ובה “אציל” גרמני בשם רינדפלייש
(שמשמעות שמו בגרמנית היא “בשר בקר”, ואפשר שהיה גם קצב. רינדפלייש לא היה
אציל) היה מפקד אחד הצבאות שהפסיד בקרב, והאשים בכך את היהודים. העילה
הדתית לפרעות הייתה עלילה על חילול לחם הקודש בידי היהודים.
לאחר שוך הקרבות הצהיר רינדפלייש שקיבל היתר מן השמים
לנקום ביהודים ולהרגם, והחל ביחד עם המונים שהתלכדו סביבו במסע רצח נגד
קהילות יהודיות, בעיקר באזורי פרנקוניה, בוואריה ואוסטריה.
הקהילה הראשונה שהושמדה הייתה ראטינגן (פרנקוניה) ב־20 באפריל 1298 (ז'
באייר), ומאוחר יותר נטבחו יהודי היילברון, וירצבורג, במברג וקהילות אחרות.
במהלך מעשי הטבח, נאלצו יהודים רבים לבחור בין המרת דת לבין מוות. בתיאורים
מזוועות הטבח מתוארות נשים שקפצו למדורות אש עם ילדיהן, לאחר שבחרו שלא
להמיר את דתן. קהילה מפורסמת נוספת שנטבחה הייתה קהילת נירנברג, ב־1
באוגוסט (כ""ב באב) באותה שנה.



באותה העת נכתבו בקהילות המקומיות קינות רבות המתארות את
חורבנן של אותן קהילות ויום כ""ז בניסן נקבע ליום צום עם אמירת סליחות
וקינות לזכר אותם מאורעות. קינה גדולה על פרעות אלו חיבר ר' משה בר' אליעזר
הכוהן.



24. גירוש צרפת הגדול (1306):
גירוש צרפת הגדול (מכונה, לרוב, פשוט “גירוש צרפת”), שהתרחש בשנת 1306, היה הגירוש הגדול והקשה מכל
הגירושים שעברו על יהדות צרפת במהלך ימי הביניים שחוותה גירושים יותר מכל
ריכוז יהודי אחר באירופה. הגירוש היה כוללני ־ לכל היהודים שבכל שטחי צרפת.
כמו כן הוכרחו היהודים להשאיר את כל רכושם במקומו. השפעותיו של גירוש זה
היו מהגדולות על עיצוב יהדות אירופה ועל היהדות בכללה, בעיקר בענף
התורני.
גירוש היהודים מאנגליה שהתרחש ב־1290 השפיע גם על צרפת, ועד מהרה, פיליפ הרביעי, שמקודם פתח את
דלתותיו לקבלת המגורשים היהודים, שינה את דעתו.
ב־1291 ושוב ב־1299 הוא פקד
על גירוש היהודים מצרפת, אך בשלב זה הוראותיו עדיין לא יצאו אל
הפועל.
לקראת אמצע שנת 1306, המלך פיליפ
הרביעי הוציא צו גירוש על היהודים, על מנת למלא את קופת הממלכה שהתרוקנה.
רכושם הופקע מהם, כולל אדמות, בתים ומטלטלין־ שנמכרו במכירה פומבית. ב־י'
באב (22 ביולי) של אותה השנה, יום למחרת תשעה באב,
נעצרו היהודים בבתי הכלא, שם הם קיבלו הודעה כי הם נידונו לגלות, ועליהם
לעזוב את כל שטחי הממלכה בתוך חודש, מבלי לקחת עמהם דבר, מלבד הבגדים
שעליהם. אלו שבחרו להמיר את דתם ולהתנצר ־ לא גורשו.
כלל יהודי צרפת, שמספרם המשוער היה כ־ 100,000
איש, חיפשו מקלט במדינות אירופה השכנות. רוב היהודים נמלטו
לפרובאנס או לאראגון ונווארה שספרד, וכן גם לפלנדריה שבבלגיה. בעקבות
הגירוש מרכזי התורה והישיבות בצרפת נגדעו באחת, מה שהוביל לירידה משמעותית
בלימוד וידיעת התורה.
תשע שנים חלפו מאז הגירוש, כשלואי העשירי, בנו של פיליפ הרביעי, בשנת מלכותו הראשונה ־ 1315, התיר ליהודים
לשוב למקומות בהם התגוררו לפני הגירוש תמורת תשלום כופר חד פעמי. בעיקרון,
תוקף ההיתר היה לתקופה של עשר שנים בלבד. כמו כן להיתר השיבה היו מספר
הגבלות, בהן: ענידת טלאי עגול, איסור תביעת רכוש, או ממון שהיה שייך להם
לפני גירושם, ועוד מספר הגבלות שונות. לאחר חלוף עשר השנים נתן המלך ארכה
בת שנה להסדרת עזיבת היהודים, שאף זו הייתה עשויה להתבצע בהגבלות מסוימות,
אך לבסוף הצהיר כי הוא פורש עליהם את חסותו.



25. גזרות הרועים (1320/1311):
כמה שנים לאחר פקודת הגירוש מצרפת, חלם רועה צעיר חלום, כנראה על עוול שנעשה לו ע“י יהודים, ועל סמך חלומו נתלכדו סביבו כ־
30,000 איש, ובראשם שני כהני דת, ואלו התנפלו על יהודי נאווארה, נארבונה, בורדו, ברצלונה ועוד. הוחרבו כ־ 120 קהילות בצרפת ובספרד. לזכר גזרה זו קבעו אותן הקהילות ימי צום
וזיכרון, ופייטני הדור, ביניהם ר' ש”ז בן יוסף, חיברו קינות
וסליחות.



26. גירוש צרפת החמישי (1322):
ב־ 1322 גורשו שוב מרבית יהודי
צרפת על ידי שארל הרביעי, מלך צרפת (בנו של פיליפ הרביעי), שלא היה מרוצה
מן ההכנסות שקיבל מן הקהילות היהודיות.



27. פרעות אַרְמְלֶדֶר (1336־ 1338):
פרעות אַרְמְלֶדֶר (Armleder) הוא
כינוי לתקופה של רדיפת יהודים, רציחתם וחיסול קהילותיהם באזור אלזס, עמק
הריין, שוואביה, פרנקוניה, בוואריה (כולן בגרמניה) ובאוסטריה בשנות
ה־ 30 של המאה ה־ 14. בשנת 1336 אציל פרנקוני אסף כנופיה של פורעי חוק,
בתואנה שקיבל הוראות ממלאך, ויצא איתה למסע של שוד ורצח יהודים. החברים
בכנופיה כינו את עצמם בשם “Judenschläger” (מכי יהודים). זמן מה לאחר מכן, בעיקר בשנים 1338– 1339, יצא יוהאן צימברלין (Zimberlin), פונדקאי מאלזס עלית, למסע רדיפות כדוגמת “מכי היהודים”. השם “ארמלדר” (Armleder =
עור הזרוע), שבו כונו הפורעים, התבסס על מנהגם לתפור חתיכות עור קשות
לשרוולי מעיליהם. מנהיג הכנופיה, כונה “המלך אַרְמְלֶדֶר”. בפרעות אלה
נפגעו 114 קהילות יהודיות.



28. עלילות ופרעות בימי “המוות השחור” (1348־ 1349):
מגפת הדבר המכונה “המוות השחור”, אשר התפשטה באירופה באמצע המאה ה־ 14, קטלה למעלה משליש מאוכלוסיית היבשת.
במצוקתם ובאסונם הפנו לעיתים הנוצרים באירופה, בראש ובראשונה בגרמניה
ובסביבתה, אצבע מאשימה לעבר היהודים ואלו נטבחו בהמוניהם, בעיקר בשנים
ק“ח־ק”ט (1348־ 1349).
עלילת הרעלת הבארות התפתחה במאה ה־12 בגרמניה ועלתה על פני השטח מפעם לפעם. לאחר התפרצות המגפה,
ובעיקר לאחר התבררות ממדיה האדירים, הואשמו היהודים בכך שהרעילו את הבארות
ובכך גרמו לפריצת המגפה.
הגירתם מאימת הרציחות יצרה את הבסיס לקהילות מזרח אירופה,
בעיקר פולין, שבה היהודים קיבלו את הגנת מלך פולין קז’ימייז' השלישי, ושבה
היו מעט תושבים יהודים ללא רקע לאותה אנטישמיות, שכן מגפת המוות השחור פסחה
על פולין.
עיקר הרדיפות היו בצרפת, שווייץ וגרמניה. לאחר שיהודים
אולצו בעינויים, להודות בהרעלת הבארות, ההמון האמין שאלו הם פני הדברים.
בקהילת בזל שמנתה כשש מאות יהודים, נשרפו למוות כל בני הקהילה, בתוך בניין
עץ שנבנה במיוחד לצורך זה. בשטרסבורג הם נשרפו בבית הקברות שלהם, והוחלט
לגרשם משם למשך מאה שנה. בכל הערים שעל נהר הריין נשרפו יהודים למוות
ולעיתים, כמו במקרה של קהילת פרנקפורט דמיין, הקדימו היהודים והעלו את עצמם
באש, כדי לא ליפול בידי הנוצרים. במיינץ, התאגדו היהודים כדי להגן על עצמם,
אספו נשק והצליחו להרוג 200 אנשים מן האספסוף שבא
להורגם. בסופו של דבר, הצליחו תושבי העיר הנוצרים להכניע את היהודים וטבחו
בהם בהמונים. אלו ששרדו, העלו את עצמם באש בבתיהם. ההערכה היא כי
ב־24 באוגוסט 1349, מתו כ־6,000 יהודים במיינץ. קהילת ארפורט שמנתה כ־3,000 יהודים, הושמדה כליל. תוצאת הרדיפות והגירושים הייתה שבסוף המאה ה־14 קהילות רבות נחרבו ומערב אירופה התרוקנה כמעט מיהודיה.
יש הרואים באנטישמיות בעת “המוות השחור” גרסה מוקדמת של
האנטישמיות הגזענית החדשה, שכן אופציית המרת הדת לא הודגשה, ונראה שגם
טבילה לנצרות לא הייתה מועילה ליהודים בהרבה מקרים (אם כי הועילה בחלקם).
עושרם של היהודים ועיסוקם בהלוואה בריבית עוררו את השנאה כלפיהם.



29. טבח שטרסבורג (1349):
ראשית המרכז היהודי בשטרסבורג שבגרמניה עוד מתקופת שלטון
הרומאים באזור. קהילה זו הייתה הגדולה ביותר בחבל אלזס במשך שנים
רבות.
ב־ 14 בפברואר 1349 פרצה מגפת דבר בעיר. בעקבות האשמות היהודים בפרוץ המגפה, פרעו
ההמונים ביהודי שטרסבורג, רצחו כאלף מהם וגירשו את השאר. פוגרום זה היה אחד
ממעשי הטבח החמורים ביותר באירופה בימי הביניים, לימים הוא נודע בשם “טבח
שטרסבורג”. לאחר הפוגרום נאסר על יהודים לשוב ולהתגורר בשטרסבורג. יהודים
שביקשו להיכנס לעיר היו חייבים במס כניסה יומי (“leibzoll”) ובכל ערב צלצלו פעמוני הקתדרלה של שטרסבורג באות שסימל
ליהודים לצאת מהעיר. בשנת 1784 בוטל מס הכניסה ליהודים לשטרסבורג.



30. פוגרום קלן (1349):
הקהילה היהודית בקלן היא הוותיקה בגרמניה ומצפון להרי
האלפים בכלל. נטען כי נמצאו סימנים ליישוב יהודי במקום כבר מהתקופה הרומית,
במאה הראשונה לספירה. בשנת 321 אישר הקיסר קונסטנטינוס ליהודים להיבחר למועצת קלן.
בזמן מאורעות תתנ""ו, שנערכו ביהודי גרמניה במהלך מסע הצלב
הראשון, נעשה מאמץ רציני להגנה על יהודי העיר על ידי הארכיהגמון. הוא פינה
את היהודים מן העיר אל מספר מצודות מרוחקות. למרות זאת, ב־30 במאי 1096, תקפו הצלבנים את הרובע
היהודי, וזמן קצר לאחר מכן הוצאו להורג היהודים ששוכנו במצודות. פוגרום
נוסף ביהודי העיר מתוארך לשנת 1349.



31. מרד הפטישאים (1382):
מרד הפטישאים (בצרפתית: La révolte des
Maillotins) היה התקוממות של בורגנות העיר פריז נגד
מדיניות המס של המלך־הילד שארל השישי, מלך צרפת ודודו, העוצר פיליפ השני,
דוכס בורגונדיה. המרד פרץ ב־1 במרץ 1382
ונמשך כשנה, בה התבצרו הפריזאים בעירם וקיימו ממשל עצמי.
המרד החל כאשר הגיע גוֹבֶה מס כדי לגבות מס ממוכרת ירקות
בשוק לה אל, היא סירבה ועשרות מאנשי השוק התנפלו על גובה המס והרגוהו
במקום. לאחר מכן שעטו ברחובות לבית עיריית פריז, שם היו מאוחסנים
בנשקיה 2,000 פטישי קרב (בצרפתית:
Maillet, ומכאן שם המרד. פטיש קרב נועד לניפוץ עצמות מבעד
לשריון היריב) שהוכנו לשם הגנה על העיר מפני האנגלים. משם פנו המורדים
ובזזו את שכונת היהודים. מבין 30 ההרוגים ביום הראשון של המרד, 16 היו יהודים. המרד דוכא שנה לאחר פריצתו ומנהיגיו הוצאו להורג.



32. גזרות קנ""א (1391):
גזירות קנ“א הן כינוי לפוגרומים שביצעו נוצרים קתולים נגד יהודים בספרד בשנת ה’קנ”א (1391). רבים מהיהודים לא עמדו בכפייה להתנצר, ונטשו את אמונתם.
מגפת הדבר שהגיעה מהמזרח הרחוק והחל ממאי 1348
התפשטה בעולם והשמידה יותר משליש אוכלוסיית אירופה.
היהודים הואשמו כמרעילי הבארות וכגורם אפשרי להפצת המגפה השחורה. הפרעות
ביהודים שפרצו מצפון להרי הפירינאים הגיעו לספרד רק אחרי שני דורות, בימי
גזרות קנ""א ־ שנת 1391.
אמנם כבר מאמצע המאה ה־13 היו
בספרד, בעיקר בריכוזים העירוניים, אנשים שדרשו לשלול את הזכויות הדתיות
והאוטונומיות שהיו לשכונות היהודיות, ה“קאל”. אם קיום השכונות המיוחדות היה
יתרון ליהודים אולם בשלב מסוים הוא הפך לחסרון־ היה קל לפגוע בהם כאשר הם
היו בריכוז אחד. היהודים חויבו בערים מסוימות בענידת סמל מזהה
(senal) או שכמיה מעוגלת על בגדיהם.
בסוף המאה ה־14 גברה המתיחות בין
המלוכה לאצולה, ובין המעמדות השונים. היהודים נמצאו בתווך, בין המחנות
הניצים, וסבלו מתיגרת ידם של כולם. בשנת 1378 הטיף סגן הבישוף פראן מרטינז מהעיר אסיחה (Ecija) לבודד
את היהודים בעיר סביליה ולהרוס את בתי הכנסת שלהם. בראש חודש תמוז
ה’קנ""א, 4 ביוני 1391, פרצו
פרעות בעיר, יהודים נרצחו ובתיהם הוצתו. רבים מאנשי הקהילה מתו על קידוש
השם ואחרים נמכרו כעבדים לערבים או השתמדו.
במהלך חודש יוני עבר גל החורבן והשמד מקהילה לקהילה והגיע
לכל רחבי חצי האי האיברי: מאנדלוסיה לקסטיליה ומשם ל־וולנסיה, בה
נרצחו 250 איש תחת הסיסמה: “היהודים חייבים להתנצר
או למות”. הפרעות הגיעו עד לאיים הבלאריים. בהמשך פרעו גם בקהילות קורדובה
ומדריד. קהילות שלמות חרבו כמו קהילת ברצלונה.
בגלל היאוש והסכנה היו שהמירו את דתם. הבולט בין היהודים
המומרים היה שלמה הלוי שכיהן כרב העיר בורגוס שבקסטיליה. הוא שינה את שמו
לפבלו דה סנט מריה והפך כעבור זמן לחכם נוצרי חשוב ולמטיף נגד היהודים. הוא
המליץ להמשיך בדרך של השפלה ודיכוי העם היהודי.
חואן הראשון מלך אראגון שישב בסרגוסה הגיב בזעם רב כשהגיעו
הידיעות על הפרעות. מחאה זו הייתה כמעט חסרת תקדים מול פרעות ביהודים.
הפרעות הופסקו, אך מבצעיהן לא נענשו.
המלך שיבח את אנשי ברצלונה, שבלמו את ההמונים, והודיע
שבאוגוסט יבקר בעצמו בולנסיה כדי לעמוד על הפשעים שבוצעו נגד היהודים, אולם
משהגיע אוגוסט נרצחו גם בברצלונה 400 יהודים בידי
האספסוף, והיתר התנצרו. בין המתנצרים היו גדולי הנכבדים היהודים. בינתיים
דחה המלך את יציאתו, אולי כדי להגן על יהודי עירו שלו.
בכל הזמן הזה עשה המלך מאמץ גדול לבלום את המתקפה ביהודים,
אך לשווא. רק בסרגוסה, עיר המלך, ניצלו מרבית היהודים. ההרג ביהודים היה
חלק מהתקוממות של איכרים, שהייתה עתידה להפוך בהיסטוריה של ספרד למלחמת
אזרחים של ממש, אך השתתפו בה גם שכבות גבוהות. בשנה שאחר כך דיכא המלך
מהומות בעודן בתחילתן. עם חלוף הזמן ניסו חלק מהיהודים שנותרו, אלו מהם שלא
ברחו מהארץ, לשקם את הקהילות החרבות, ודבר זה זכה לברכת המלך, שחפץ להביא
יהודים (אפילו בכפייה) להתיישב בברצלונה ובוולנסיה. המוציא והמביא בעניינים
אלו היה הפילוסוף הגדול וידיד המלך רבי חסדאי קרשקש.
גזירות קנ""א הן שיצרו את המוני האנוסים, אלו שהמירו דתם
בעל כורחם, והדוקטרינה הנוצרית שללה מהם את האפשרות לחזור ליהדות (אף שלא
תמכה בהמרתם בכפייה מלכתחילה). הגזירות פתחו תקופה של לחץ כבד על יהדות
ספרד להתנצר, ועד לוויכוח טורטוסה ב־1414 ואחריו התנצרו בין 33% ל־60% מתוכה, כשהם יוצרים אוכלוסיית מראנוס עצומה. המומרים נותרו
כיחידה חברתית מובחנת שהוסיפה לעורר את חשד וקנאת “הנוצרים הישנים”.
גזרות קנ“א הובילו לגל הגירה גדול מחצי האי האיברי. דוגמה
לכך היא משפחת אברבנאל שהיגרה מסיביליה לפורטוגל אחרי המרת שמואל אברבנאל
בימים הסמוכים לגזרות קנ”א. תחילה הלכו המהגרים לפורטוגל ובהמשך פנו רובם
לצפון אפריקה ואפילו למדינות בספרד מחוץ למסגרת המלוכה: אראגון, קסטיליה
ונווארה. בין המהגרים הידועים שהגיעו לצפון אפריקה יש לציין את הריב“ש (ר'
יצחק בר ששת) והרשב”ץ (ר' שמעון בן צמח דוראן) שהיו למנהיגיה הרבניים
החשובים של קהילת אלג’יר. למהגרים היהודים־ספרדים הייתה השפעה עצומה על
הקהילות היהודיות בצפון אפריקה והם הביאו לתחייה תרבותית בקרב יהודי
האזור.
ימי המאה ה־15 היו ליהודים מעין
אתחלתא דגאולה. היה זה בעקבות נפילת קונסטנטינופול היא “רומא השנייה” בידי
הסולטן מהמט השני ב־29 במאי 1453.
אותות שנראו בשמים באותם הימים סייעו לאמונות העממיות על
לידת המשיח במזרח, ולכן הייתה התעוררות בקרב האנוסים ללכת לארצות האימפריה
העות’מאנית באותם הימים. השיבה ליהדות מחוץ לגבולות ספרד נקטעה בשנת
1487 עם הקמת האינקוויזיציה.
כך פנו מהגרים לארץ ישראל. עם זאת, מספר העולים לארץ ישראל בעקבות הגזרות, ולאורך המאה ה־15 היה קטן למדי. רק לאחר הגירוש מספרד בשנת רנ""ב (1492) החלו להגיע לארץ ישראל גלי עלייה מאסיביים מחצי האי האיברי.



33. גירוש צרפת השישי (1394):
בתקופתו של ז’אן השני ב־1359 ושוב ב־1361 נעשו ניסיונות לאפשר ליהודים להתיישב שוב בצרפת. ניתנה להם ערובה לביטחונם למשך 20 שנה, והם
הורשו אפילו לגבות ריבית גבוהה על הלוואות. בנו של ז’אן השני, שארל החמישי
ניסה להגן על היהודים במשך כל ימי מלכותו, ואף האריך ב־20 שנה את הערובה לביטחונם ואת זכותם להתגורר בצרפת ־ זכויות שניתנו
לראשונה בתקופתו של אביו. אך ב־ 1365־ 1366
חוגים מסוימים ניסו להשפיע עליו לגרש את היהודים וב־6 בינואר 1367 הוא נאלץ
לחתום על צו גירוש שלא יצא לפועל, וציווה לערוך רשימה של נכסי היהודים
(צווים דומים הוצאו על ידו ב־1368 וב־1370).
אחרי מותו של שארל החמישי ב־1380,
ההמון תקף את היהודים ששבו להתיישב בצרפת. רבים מהם נרצחו וילדים יהודים
נחטפו. ראש עיריית פריז, איג אובריו ניסה למנוע את הפוגרום ביהודים, ואפילו
החזיר מספר ילדים להוריהם, אך הוא פוטר והושם בכלא. ב־1382, איג אובריו והיהודים היו קורבנות של מהומות “מרד הפטישאים” נגד
הכתר הצרפתי.
שארל השישי, שירש את המלכות מאביו, שודל אף הוא לגרש את היהודים, ובסופו של דבר אכן נכנע ללחץ ההמון, וב־17 בספטמבר 1394 (כ“ב בתשרי ה’קנ”ה), בחג
שמיני עצרת, שנתיים לאחר שלקה במחלת נפש שגרמה לו התקפות חוזרות ונשנות של
שיגעון, פרסם צו. בגלל תלונות חוזרות ונשנות על פשעים שביצעו היהודים כלפי
הנוצרים, נאסר על כל היהודים להתגורר בתחומי הממלכה (זאת למרות שחלפו
רק 13 שנה מתוך ה־20 שנות
ערבות לביטחון היהודים, שהוענקו על ידי אביו). הצו לא נאכף מיידית. ניתנה
ליהודים שהות למכור את נכסיהם ולפרוע את חובותיהם. כמו כן הנוצרים שלוו
מהיהודים, חויבו לפרוע את חובותיהם (בהמשך, לאחר עזיבת היהודים, אלו שעדיין
לא פרעו את חובותיהם, נפטרו מכך).
במשך החורף של 1395 יצאו היהודים מגבול צרפת, כשהם מלווים בדרכם על ידי שומרים עד הגבול.



34. ויכוח טורטוסה (1413־  1414):
ויכוח טורטוסה היה אחד מהוויכוחים המפורסמים שהתנהלו בימי הביניים בין יהודים לנוצרים. הוא התנהל בשנים 1413־1414 בעיר טורטוסה שבקטלוניה.



קדמו לויכוח גזרות קנ""א ופעולתו המסיונרית של הנזיר וינסנט
פרר. הנזיר וינסנט פרר (ישנה השערה שהיה ממוצא יהודי) הוביל את מאמץ
הכנסייה לנצר את היהודים. הוא נהג לעבור עם מאות מאמיניו בין בתי כנסת עם
צלב ביד אחת וספר תורה בשנייה, מכריז על בית הכנסת כעל כנסייה, ולוחץ
באמצעי שכנוע שונים על בני הקהילה להתנצר. להערכת החוקרים, הוא הביא
להתנצרותם של כ־25,000 יהודים.
יוזם ויכוח טורטוסה ונציג הנוצרים היה רופאו של האנטי אפיפיור בנדיקטוס ה־ 13 האראגוני (אין להתבלבל עם האפיפיור בנדיקטוס ה־13 שחי כ־ 300 אחריו) – יהושע הלורקי, שהיה יהודי מומר (שמו הנוצרי היה
הירונימוס דה סנקטה פידה). אחרי התנצרותו הגיש הירונימוס לבנדיקטוס
ה־ 13 חיבור המכיל נושאים להתנצח בהם עם בני אמונתו
הקודמת. בנדיקטוס שאירגן את האירוע, וקבע שהוויכוח יתרכז אך ורק במובאות
מהתלמוד, הרומזות, לכאורה, כי המשיח כבר בא. בנדיקטוס הודיע למשתתפים כי
הוויכוח אינו מה היא דת האמת, מפני שהתשובה לשאלה זו ברורה.
מהצד היהודי השתתפו בו פרופייט דוראן האפודי, רבי יוסף
אלבו ותלמידי חכמים נוספים כרבי מתתיהו היצהרי, רבי משה בן עבאס ורבי
אסטרוק הלוי, כל אחד מהם היה נציג של קהילה אחרת. הנציגים היהודים באו
מעמדה של נחיתות ניכרת, גרועה בהרבה מזו שהייתה לרמב“ן בזמן “ויכוח
ברצלונה” מול המלך חיימה הראשון שחיבב את הרמב”ן. הירונימוס היה רשאי
להתריס כנגד היהודים בכל דרך שתעלה על דעתו, ואילו עליהם נאסר להביע כל
אמירה שיש מין הנשמע בה ביקורת או התנגדות לנצרות. למעשה לא היה זה ויכוח
אובייקטיבי אמתי אלא מעין הצגה שסופה ידוע מראש, שבה אולצו הנציגים
היהודיים לקחת חלק.
הויכוח נחלק לשלושה חלקים שנפרסו על גבי כמה חודשים. נראה
שרוב חכמי היהודים הגיעו למסקנה, שהמשך הוויכוח יגבה מחיר כבד מדי והנזק
שנגרם לקהילות ולמשפחות בהיעדרם הוא בלתי נסבל, והחליטו להפסיקו בכל מחיר.
בדצמבר 1414 הסתיים הוויכוח רשמית.
הנזיר פרר הגיע לטורטוסה עם סיום הוויכוח וניצל את ההזדמנות להמיר את דתם של למעלה מ־ 3,000 יהודים.
כתוצאה מההכרזה הנוצרית על ניצחון מוחץ בוויכוח, והמרת הדת של חלק מנציגי
היהודים שהשתתפו בו, מצב היהודים בקהילות ספרד הידרדר עוד יותר. בנדיקטוס
הוציא בולה (מכתב ומבי מחייב) שאישר מחדש את כל ההגבלות שהוטלו בעבר על
היהודים.
ספרי התלמוד נאספו או נשרפו, וכל יהודי מגיל 12 חויב להשתתף לפחות ב־3 טקסים
נוצריים מדי שנה. על יהודים שאולצו להתנצר נאסר לשוב ליהדות, ורבים מהם
הפכו לאנוסים. יהדות אראגון ספגה מכה קשה, ורבים מעשיריה ונכבדיה התנצרו.
התחושה הייתה שהיהודים יצאו כשידם על התחתונה מהעימות עם הירונימוס.
התעמולה הנוצרית זרעה שמועות על התבוסה, שנחלו שלוחי הקהילות.



35. גירוש אוסטריה (1420):
במאה ה־13 הייתה אוסטריה מרכז
תורני חשוב לגרמניה ולארצות הסלביות. באמצע המאה העניקו הדוכסים שמשלו
באזור זכויות יתר ליהודים. הקהילה היהודית שגשגה ולכן גם עלתה האנטישמיות
כלפיה ופרעות נערכו בה.
בשנת 1420 הגיעה הקהילה לשעת שפל
חמור ביותר, עת יהודי מפרנסי העיר אנס שבאוסטריה עילית הואשם בעלילת שווא
של חילול לחם הקודש. עלילה זו גרמה לכך שהקיסר אלברכט החמישי, ארכידוכס
אוסטריה פקד לאסור את כל יהודי אוסטריה. 270 יהודים
הועלו על המוקד בפומבי והשאר גורשו מאוסטריה בחוסר כל. בכך הייתה אוסטריה
הראשונה בין מדינות מרכז אירופה שגירשה את תושביה היהודים.
באותה תקופה נקראה אוסטריה בפי היהודים “ארץ הדמים”.
בשנת 1469 בוטל צו הגירוש על ידי
הקיסר פרידריך השלישי, שנודע ביחסו הטוב ליהודים ואף כונה “מלך היהודים”,
עם התרתו ליהודים לשוב ולהתיישב בכל ערי שטיריה וקרינתיה. תחת שלטונו זכו
היהודים לתקופת רגיעה קצרה והקהילה היהודית החלה להתחדש ולפרוח.



36. גירוש יהודי קלן (1424):
בשנת 1424 גורשו יהודי העיר קלן שבגרמניה (קולוניא בפי האשכנזים), ורק כ־ 300 שנה לאחר מכן, ב־ 1798 הם הורשו לשוב אליה.



37. העלילה בברסלאו (1453):
הקהילה היהודית בבְּרֶסְלַאוּ (או “בְּרֶסְלוֹי”, כיום
ידועה בשם ורוצלב) הייתה מהקהילות היהודיות הוותיקות באירופה. הקהילה הייתה
משכנם של משכילים ואף היוותה ערש ליצירה יהודית ברוח ההשכלה. העיר, ששוכנת
כיום בדרום מערב פולין, הייתה עד לאחר מלחמת העולם השנייה בשליטת גרמניה,
ועל כן יוצאי הקהילה היום רואים עצמם כיהודים ממוצא גרמני ולא פולני.
התיישבות של יהודים באזור ידועה החל מראשית המאה ה־13: בבית העלמין היהודי נמצאה מצבה שתאריך הפטירה שרשום עליה הוא
כ“ה אב ד' אלפים תתקס”ג, ובתיארוך הלועזי ־ שנת 1203 והיא העדות הפיזית הקדומה ביותר לחיים יהודיים בפולין
כולה.
בשנת 1453 העלילו נוצריי העיר על
ראשי הקהילה היהודית שהם שלחו אישה נוצריה לגנוב עבורם את לחם הקודש.
בעקבות זאת, הוצאו להורג 41 מנכבדי הקהילה היהודית
ושאר היהודים גורשו מן העיר. קהילה יהודית בברסלאו קמה מחדש לאחר גזירות
ת“ח־ת”ט.



38. טבח ביהודי פאס (1465):
הטבח ביהודי פאס של שנת 1465 התרחש
במרוקו תחת שלטון השושלת המרינית (שושלת מוסלמית ממוצא בֶּרְבֵּרִי ששלטה
במרוקו בשנים 1244־ 1465 לאחר ה־ אל־מוואחידון), ובמסגרתו חוסלה כליל הקהילה היהודית של
העיר פאס בפרעות שערך המון מוסלמי מוסת מקרב תושבי העיר.
הטבח התרחש עקב זה שהשליט המריני האחרון, עבד אל־חאק,
העניק ליהודים סמכויות ומעמד רב השפעה עד ש“היהודים בפאס השתלטו על
המוסלמים”.
בתקופת השגשוג של המרינים, הקהילה היהודית בפאס פרחה
מבחינה מספרית וכלכלית. מעמדם המשופר של היהודים היה בעיני המוסלמים בפאס
פגיעה חמורה באיסלאם. בנוסף נטען שיהודי העליב או היכה אישה שריפית (מצאצאי
הנביא מוחמד). כתוצאה מכך כאשר השליט המריני והווזיר היהודי שלו יצאו אל
מחוץ לעיר, אמאם מוסלמי שהיה ידוע בהטפותיו נגד היהודים קרא בדרשתו לטבח
גדול כנגדם. ההמון פנה לשאר חכמי ההלכה המוסלמים בעיר ולאחר שלחץ עליהם,
אישרו גם הם את הטבח. אז נחפז ההמון לרובע היהודי (מלאח), וערך טבח גדול
בהמוני יהודים עד שמכל תושבי המלאח (קהילה שמנתה כנראה מספר אלפי נפשות)
שרדו 6 נשים ו־5 גברים
בלבד, וגם אלה העלימו את עצמם מהעיר במהרה (התאסלמו או ברחו לערים
אחרות).
הווזיר היהודי והשליט המריני נתפסו ונרצחו עם חזרתם לעיר.
לאחר מאורעות אלה בפאס, פרצו פרעות בעלי אופי דומה כנגד יהודים ברחבי
מחוזותיה של הממלכה המרינית. כתוצאה מהאירועים השושלת המרינית נפלה,
ובמקומה עלו לשלטון שליטים שריפים מקומיים ולאחר מכן השושלת
הווטאסית.



39. עלילת דם בסיציליה (1474):
בשנת 1474 נערכה עלילת דם ביהודי סיציליה שהיו תחת השלטון הספרדי של ממלכת אראגון.



40. עלילת סימון מטְרֶנְטוֹ (1475):
“עלילת הדם בטְרֶנְטוֹ” הייתה עלילת דם שאירעה בשנת 1475 בעיר טְרֶנְטוֹ (Trento)
שבצפון איטליה, על רקע רציחתו של ילד נוצרי בן שנתיים בשם סימונינו (סימון)
אונפרדורבן. ב־23 במרץ 1475 נעלם סימון מבית הוריו. ב־26 במרץ
1475, ערב יום שישי הטוב (חג נוצרי המציין את צליבת ישו),
התגלתה גופתו של סימון, בסמוך לביתו (ולפי גרסאות אחרות, במרתפו או בבארו)
של יהודי תושב העיר, מלווה בריבית בשם שמואל. מיד לאחר שהתגלתה הגופה הכריז
הבישוף כי קהילת טרנטו היהודית כולה, כולל מספר מומרים לדת הנוצרית, אשמים
ברצח הילד.
יהודי העיר כולם נעצרו, את ראשם של אלו שהסכימו להיטבל
ערפו, והאחרים נידונו למוות בשריפה, אחרי שבשרם ייקרע מעליהם במלקחיים
מלובנים. בסך הכול הוצאו להורג בעינויים 13 יהודים,
ואילו שאר יהודי טרנטו גורשו מן העיר. פרוטוקול מלא של משפטם תועד בלטינית
ונחתם על ידי נוטריון. סימון הוכרז קדוש ומצבת הזיכרון לו היוותה מוקד
לעלייה לרגל במשך מאות שנים. רק בשנת 1965 האפיפיור
פאולוס השישי הכריז על הסרת התואר קדוש מסימון. היום חקוקה בכנסייה בטרנטו
כתובת האומרת כי “במקום זה כתבה אי הסובלנות דף שחור בתולדות האדם”.
עלילת הדם בטרנטו ליבתה אף פעולות נגד היהודים בערים אחרות באיטליה, בהן ונציה, מילאנו ופדובה.



41. תחילת פעולת האינקוויזיציה הספרדית  (1478):
ראו: האינקוויזיציה 1478.



42. פרעות בקייב (1482):
קִייֵב (בעבר בעברית קיוב) היא עיר הבירה והעיר הגדולה
ביותר של אוקראינה. העיר נמצאת בצפון המדינה על גדות הנהר דנייפר, שחוצה
אותה לאורכה. בעבר שימשה כבירת רוס של קייב, המדינה הראשונה של העמים
הסלאבים.
אזכורים על יהודים בקייב נמצאו החל מהמאה ה־10. מכתב קיוב המפורסם, המסמך העתיק ביותר הקיים היום שבו מוזכרת
העיר בשמה, נכתב בשפה העברית על ידי אנשי הקהילה היהודית בעיר. בכרוניקות
הרוסיות מסופר שלנסיך ולדימיר הראשון הגיעו יהודים מהממלכה הכוזרית שניסו
לייהדו, אך הוא בחר להתנצר.
בשנת 1482 העיר נכבשה על ידי מושל קרים מנגלי־גירי, יהודים רבים נהרגו ואחרים נלקחו בשבי לקרים.



43. עלילת עקירת הלב בלה גווארדיה (1491):
ב־1491, ערב גירוש ספרד, הואשמו
יהודים מלה גוארדיה שבספרד ברצח פולחני אכזרי של ילד, שכלל את עקירת לבו
מגופו. היהודים הוצאו להורג, אף שלא דווח על אף ילד נעדר ושום גופה לא
נמצאה. הילד אולי לא היה ולא נברא, אך סיפורים שנפוצו תיארו כיצד בשעה
שנעקד בידי היהודים רעדה האדמה וחשכה השמש. העדר הגופה תורץ בעלייתו של
הילד הישר השמימה. סיפורו של הילד מלה גווארדיה הומחז והושר בספרות הספרדית
במשך מאות שנים אחר כך.



פרעות, פוגרומים ועלילות דם בעת החדשה



1. גירוש ספרד (1492):
ראו: גירוש ספרד 1492.



2. גירוש יהודי סרדיניה (1492):
נוכחותם של יהודים באי החלה בשנת 19 לפני הספירה כאשר הקיסר טיבריוס החליט להגלות לאי 4,000
צעירים מרומא. הם הובאו לעיר במטרה לדכא מרידות ולעבוד במכרות להפקת עפרות כסף ונטמעו באוכלוסייה המקומית.
לאחר הכיבוש הספרדי של האי בידי ממלכת אראגון בשנת
1326 גדלה הקהילה בקליארי והוקמה קהילה באלגרו. בשתי הערים ישנם רחובות בשם “רחוב היהודים” המעידים על קהילות אלה.
משנת 1430 חלה הרעה במצבם של
היהודים בסרדיניה: היה ניסיון לרכז אותם ברובע מיוחד, נקבע כי יהודי אשר
יבזה את הנצרות יכרתו את שתי ידיו ונאסר עליהם לעזוב את האי ללא רשות המלך.
בשנת 1488 פורסמו חוקים אנטי־יהודיים. בשנת
1492, עם גירוש ספרד גורשו היהודים גם מסרדיניה, ומאז חיה בה קהילה קטנה בלבד.



3. גירוש יהודי סיציליה (1493):
היהודים הראשונים שהתיישבו בסיציליה ישבו בה במאה ה־1 לספירה. במהלך השלטון הנורמני שגשגה הקהילה היהודית באי אך במאה ה־13 החלה הרעה במצבם והיהודים
והם הוכרחו לשאת את אות הקלון. הרדיפות של היהודים בספרד השפיעו גם על
התושבים בסיציליה שהחלו לעשות פרעות ביהודי האי. במהלך המאה ה־15
ניסתה קבוצה מבני הקהילה לארגן עלייה של הקהילה לארץ ישראל אך השלטונות מנעו זאת מטעמים כלכליים.
בשנת 1460 אוחדו באופן פורמלי
ממלכת ארגון הספרדית עם האיים סרדיניה וסיציליה תחת שלטונו של פרננדו השני.
אחד החוקים שנאכפו היה צו גירוש היהודים משנת 1492 ־ גירוש ספרד. לפי הצו, על היהודים שאינם מוכנים להמיר את דתם,
לעזוב את סיציליה תוך 90 יום. אחרת, הם צפויים
לעונש מוות. חלק גדול מהיהודים היו סוחרים. הם נאלצו לממש את רכושם תוך זמן
קצר ולשלם את המס שהוטל עליהם ולעזוב את האי. הצו כלל את הקצבים, האופים
ויוצרי הנרות שנדרשו למכור את ציודם. כל העסקאות האלה נרשמו ויש היום פירוט
של שמות המשפחה של בעלי העסקים אשר נאלצו לממש את רכושם.
בארכיוני המדינה מופיעים המוכרים היהודים והקונים הנוצרים. הפרטים פורסמו במסמך הנקרא: Italia Judaica.
עד לגירושם מהאי הייתה זו קהילה פורחת ומשגשגת שהוציאה בתוכה בין השנים 1363־ 1492 כ־500 רופאים.
הגירוש כלל את גם היהודים שהיו בתחום איטליה של היום, מרומא דרומה והוא התבצע במהלך שנת 1493. בעת גירוש ספרד גורשו היהודים גם מסיציליה, לאחר נוכחות של 1555 שנה. החיים היהודיים בסיציליה פסקו והתחדשו רק כעבור 400
שנה.



4. גירוש היהודים מקייב (1495):
ב־1495 כשהעיר קייב (שכיום באוקראינה) חזרה לליטא נגזרה על היהודים גזירת גירוש, שבוטלה ב־1503
על ידי המלך סיגיזמונד.



5. הטבלת יהודי פורטוגל לנצרות (1497):
הטבלת יהודי פורטוגל לנצרות הוא הכינוי להטבלה ההמונית בכפייה של יהודי פורטוגל, וחיובם בכוח להמיר דתם לנצרות, בשנת 1497 (ראה פרק 46 סעיף האינקוויזיציה הפורטוגזית ו“גירוש פורטוגל”).
בניגוד לגירוש יהודי ספרד בשנת 1492, לא היה תהליך מקביל של “גירוש” בפורטוגל הסמוכה. כשני שלישים מיהודי ספרד, שנדרשו לעזוב את בתיהם בגירוש, נמלטו לפורטוגל הסמוכה. ז’ואאו השני, מלך פורטוגל אישר ליהודי ספרד להיקלט בפורטוגל למשך 8 חודשים, תמורת תשלום כופר. מוערך שמעל 120 אלף מיהודי ספרד עברו לפורטוגל. רובם לא עזבו בתום שמונת החודשים שהוקצבו להם, והתווספו לאוכלוסייה היהודית המקומית.
בשנת 1496 חל המפנה. מנואל הראשון, מלך פורטוגל (אשר מלך בשנים 1495־1521), ביקש להנשא לבתם של המלכים הקתוליים מספרד, פרננדו השני
ואיזבלה. אלו הציבו בפניו תנאי לנישואין: גירוש כל היהודים מפורטוגל. המלך
מנואל נענה להם, וב־5 בדצמבר 1496 הוא הוציא צו גירוש ליהודי המדינה. לאחר מספר חודשים, החליט המלך
להחליף את הגירוש בטבילה כפויה לנצרות. במהלך חודש אפריל של אותה שנה הובאו
היהודים למרכזי הערים, בתואנה כי ספינות מחכות להם בנמלים על מנת להוציא
אותם מן הארץ, אך שם, בכיכרות הערים התבררו ממדי ההונאה, במסגרת הטבלה
כפויה הותזו עליהם טיפות מים שקודשו בברכת כהן דת, ההטבלה הכפויה לוותה
במחזות קשים וקורעי לב, בעיר ליסבון נכלאו רבבות יהודים במחנה האשטאוש
במטרה לנצרם. אותם אנשים שלא הגיעו להטבלה בהסכמה הובאו בכוח ונערך בהם טקס
ההטבלה. בכך הוכרו יהודי פורטוגל על ידי המדינה כנוצרים, וחויבו על פי חוק
המדינה בכל חוקי הנצרות.
על פי חוקי המדינה, נוצרים שהוטבלו, אף אם בכפייה, מחויבים
היו לחיות חייהם כנוצרים. במידה שהוכח כי כפרו בנצרות, כלומר האמינו או
עסקו בדת אחרת, כדוגמת היהדות, או לחלופין בכישוף ועבודת אלילים, היה עונשם
כבד מנשוא, לעיתים קרובות מוות בעינויים. החקירה והעונשים הכבדים בוצעו על
ידי בית המשפט של האינקוויזיציה, שהייתה ידועה לשמצה באופן התנהלותה
האכזרי.
מבחינה חוקית לא נותרו בפורטוגל יהודים,
משנת 1497. חלק מהיהודים לשעבר הפכו לנוצרים לכל דבר ונטמעו
באוכלוסייה הפורטוגזית. חלק אחר, התנהגו כלפי חוץ כנוצרים, היו למעשה
אנוסים, שימרו בסתר את זהותם כיהודים ואת דיני הדת היהודית כפי יכולתם,
ונישאו בינם לבין עצמם, בעוד כלפי חוץ התנהגו כנוצרים.
מאחר שבאופן רשמי לא נותרו יהודים בפורטוגל, לא ניתן לדבר
על “גירוש היהודים”. עם זאת, במהלך עשרות השנים שלאחר מכן, הייתה הגירה
איטית אך שוטפת של נוצרים אנוסים מפורטוגל.
בשנת 1499 אסר מלך פורטוגל על
“הנוצרים החדשים” לצאת מתחומי פורטוגל. בתי המשפט של האינקוויזיציה רדפו את
“הנוצרים החדשים” שנחשדו באי ציות לדת הנוצרית. הדבר בא לידי ביטוי בלמעלה
מ־10,000 מקרים של שריפת אנוסים על המוקד ב“אוטו דה פה”.
רבים מהנוצרים החדשים נותרו בפורטוגל ובמהלך השנים סיגלו
לעצמם חיים כנוצרים. אחרים היגרו, באופן איטי אך שוטף, והגיעו בעיקר
לאמסטרדם, בירת הולנד, בה הוקמה קהילה יהודית פורטוגזית גדולה. הולנד נחשבה
כמקום סובלני יחסית מהבחינה הדתית. אנשי הדת הנוצרים הקלוויניסטים בו גילו
יחס עוין לקתולים ולבית המשפט של האינקוויזיציה. חזרתם ליהדות בגלוי של
הנוצרים האנוסים יוצאי פורטוגל, והקמת הקהילה היהודית, התקבלו ללא התנגדות.
הקהילה היהודית הפורטוגזית באמסטרדם הייתה בראשית העת החדשה מהקהילות
החזקות והאמידות באירופה. הפילוסוף ברוך שפינוזה והרב מנשה בן ישראל היו
בין יוצאיה.



6. גירוש פרובאנס (1501):
בניגוד ליהודי צרפת שגורשו ממנה באופן סופי בשנת
1394, יהודי פרובאנס המשיכו להתגורר שם, אך סבלו מרדיפות קשות. על כך מעידים הפוגרומים שנערכו ביהודי קאוויון (1456), קרפנטרה (1459) ואביניון (1471). ב־1481 כאשר לואי ה־11, מלך צרפת, הצליח לספח את פרובאנס לנחלותיו, צו הגירוש של 1394 נכנס לתוקפו גם שם. אולם המלך
שעה לתחנוניהם של יהודי מארסיי, ארל, אקס־אן־פרובאנס, טאראסקון
וסלון־דה־פרובאנס וחידש את זכותם להתגורר בפרובאנס. ב־1484 פרצו פוגרומים נגד היהודים בערי פרובאנס, ובהן טאראסקון וארל.
לאחר מותו של שארל השמיני ב־1498, בן דודו לואי ה־12, שירש אותו, הוציא צו גירוש כללי על כל יהודי
פרובאנס. הייתה זו אחת הפעולות הראשונות שלו כמלך. הצו לא נאכף מיד, וחודש
שוב בשנת 1500, ושוב ב־1501. בפעם האחרונה, הוא יושם באופן סופי. יהודי פרובאנס קיבלו את
האפשרות להמיר את דתם ולהתנצר, והיו שאכן עשו זאת. כל השאר גורשו. בארבע
ערים שהיו תחת שליטתו של האפיפיור, ובעיקר בעיר הגדולה אביניון, נשארו
היהודים, שכונו “יהודי האפיפיור” (Juifs du Pape),
כבני חסותו של האפיפיור שלא נטל חלק בגירושים. המנהגים ונוסח התפילה של
יהודי פרובנס השתמרו בארבע ערים אלו (אביניון, איל־סור־לה־סורג, קרפנטרה
וקאוויון). עד לדור האחרון. רבים ממגורשי ספרד היגרו לפרובנס דבר שהפר את
האיזון בין ההשפעה הספרדית לבין ההשפעה הצרפתית על המנהגים של היהודים
שנשארו, וקירב אותם יותר למנהגים הספרדיים. אף על פי כן, מנהגים עתיקים
רבים נשתמרו בקרב יהודים אלו.
7. פוגרום בליסבון (1506):
העוינות כלפי היהודים שהמירו בכפייה את דתם בהטבלה ההמונית של 1497 בפורטוגל, לא פסקה. כעשר שנים לאחר ההטבלה בכפייה, בין ה־19 לבין ה־21 בחודש מאי 1506, נרצחו כ־ 4,000
יהודים שהוטבלו לנצרות, בפוגרום אדיר ממדים ואכזרי בעיר ליסבון, בגלל האשמות על הפצת מגפה בליסבון.
8. הרחבת צו הגירוש (1507):
בשנת 1507 הורחב צו גירוש היהודים על כל תחום השליטה של מלכי ספרד: דרום איטליה, סיציליה וסרדיניה.
9. הקמת האינקוויזיציה הפורטוגזית (1536):
10. גירוש יהודי נאפולי (1541):
ראשיתה של הקהילה היהודית של נאפולי, שנחשבת בין הקהילות העתיקות באיטליה, במאה הראשונה.
כשהיהודים גורשו מספרד הם הגיעו לנמלי ערי איטליה בחוסר כל
ולא היה עניין לקלוט אותם. הפליטים גילו כי העיר היחידה באיטליה שמסכימה
לקלוט אותם הייתה נאפולי. שליטי נאפולי קידמו בברכה את גידולה של אוכלוסיית
העיר על ידי קליטת הפליטים היהודים מספרד, הנאמנה להם ואשר עשויה לתרום
ליציבות שלטונם. המהגרים הראשונים הגיעו לעיר ב־24 באוגוסט 1492, אחרי טלטולים בין נמלי הים
התיכון. הרב יצחק אברבנאל הגיע לעיר חודש אחרי כן וזכה לקבלת פנים ידידותית
ואפילו למשרה בחצר המלך. המגפות שהביאו הגולים היהודים מספרד לעיר, עקב
נדודיהם בים, הביאו לכ־20,000 קורבנות שמתו ממחלות.
העם רגז על היהודים, אך המלך פעל להדברת המחלות, והצליח לשמור על
עמדתו.
ב־21 בינואר 1495, נאלץ יצחק אברבנאל להימלט לסיציליה יחד עם המלך אלפונסו השני.
חודש אחרי כן נכנס שארל השמיני, מלך צרפת לעיר. תושבי העיר ערכו פרעות
ביהודים. שכונת היהודים נבזזה, אחדים התנצרו.
בשנת 1510 הוציא פרננדו השני צו גירוש ליהודים. הצו נכנס לתוקף בשנת 1511, אך משפחת
אברבנאל ומאתיים משפחות יהודיות נוספות הורשו להישאר בעיר תמורת סכום כסף
גדול.
בשנת 1533 קרל החמישי מלך ספרד
וקיסר האימפריה הרומית הקדושה הורה על גירושם של היהודים שוב, אך אברבנאל
הצליחה לדחות את ההחלטה בכעשר שנים. בשנת 1540,
אולצו היהודים לענוד טלאי על בגדיהם. כתוצאה מכך, עזבה אברבנאל את נאפולי
עם משפחתה ועברה לפרארה. בשנת 1541 גורשו יתר היהודים מנאפולי־ מספר משוער של 5,000 נפש ־ כמו אחיהם בדרום איטליה, סיציליה וסרדיניה. רובם עזבו ליוון וללבנט.



11. שריפת התלמוד באיטליה (1553־ 1554):
השריפה השנייה בגודלה של התלמוד (אחרי השריפה בפריז) הייתה בשנים 1553־ 1554 באיטליה.
בעיר ונציה התקיימו זה לצד זה שני בתי דפוס שהדפיסו ספרים עבריים, והיו
בבעלות נוצרית. בין בתי הדפוס שררה תחרות עזה. בעקבות סכסוך סביב הדפסת
ספרו של הרמב""ם, פנו שני בעלי בתי הדפוס לאפיפיור יוליוס השלישי, בטענה
שבבית הדפוס השני מדפיסים דברים בגנות הנצרות. ההלשנה העיקרית הייתה על
התלמוד שנדפס באחד מבתי הדפוס. מומרים שונים הצטרפו להלשנה.
בעקבות ההלשנה הקים האפיפיור וועדת בירור, שקבעה שיש
בתלמוד דברי הסתה נגד הנצרות, ובעקבות קביעה זו יצאה בולה מאת האפיפיור
הקוראת להשמיד ולשרוף את כל ספרי התלמוד, הבבלי והירושלמי. הממונים על
מלאכת איסוף הספרים אספו והחרימו בתוך כך גם ספרים עבריים רבים שאינם ספרי
תלמוד. הספרים שהוחרמו נאספו אל הכיכר המרכזית ברומא, קמפו די פיורי. ביום
ראשון של ראש השנה שחל בשבת, א' בתשרי ה’שי“ד, הועלו הספרים באש. תאריך זה
נבחר כדי שהיהודים יחושו צער כפול ומכופל. חמשה ימים לפני השריפה הועלה על
המוקד באותו מקום גר בשם קורנילייו ממולטאלצינו. בעקבות השריפה ברומא בוצעו
שריפות דומות בערים אחרות באיטליה: בחג הסוכות התקיימה השריפה בבולוניה,
בי”ג בחשון ולמחרת בוונציה, בחודש שבט באנקונה, ומאוחר יותר בפיררה, ראוינה
ומנטובה, ואף באיים כרתים וקורפו.
על שריפת הספרים באיטליה היו שטענו שהיא באה בעקבות לימודי
החול שפשטו במדינה זו או בגין לימודי הפילוסופיה, או בגלל ההליכה אחר הנאות
העולם. בעקבות הנמקה זו ייסד הרמח""ל (הרב משה חיים לוצאטו) את חבורתו, שבה
למדו תורה ברציפות ובלי הפסק, כדי לתקן את העוון הזה.



12. עלילת חילול לחם הקודש בסוחצ’וב (1556):
בשנת 1556 אירעה בעיר סוחצ’וב
שבפולין עלילת חילול לחם הקודש, ובגללה נידונו למיתה שלושה יהודים על
שכביכול חדרו לכנסייה ודקרו את לחם הקודש עד זוב דם.



13. שריפת התלמוד בקרֶמונה (1559):
חמש שנים לאחר שריפת התלמוד ברומא, בשנת ה’שי""ט (1559) הצליח האפיפיור פאולוס הרביעי להחיל את
גזירת שריפת התלמוד גם בעיר האיטלקית קרֶמונה, שהייתה נתונה בתחילה תחת
שלטון ספרדי ולא חלה בה הגזירה הראשונה. בקרמונה נשרפו 12,000 ספרים עבריים. בעקבות פרשה זו ולאחר שתדלנות יהודית, המיר
האפיפיור את גזירת השריפה בחובת צנזורה על כל ספר יהודי, שייבדק לפני
הדפסתו אם אין בו דברים בגנות הנצרות. תיאורים של מאורעות הימים השתמרו
בספרים שונים של בני אותה תקופה לדוגמה הספר “לחם יהודה” של רבי יהודה בן
שמואל לירמה, שהדפיס את ספרו לפני הגזירה, וכל 1,500 העותקים של הספר נשרפו והוא נאלץ לכתוב את ספרו מחדש, ואחר כך
השיג עותק בודד של ספרו שניצל מהשריפה.



14. הקמת האינקוויזיציה של גואה (1560):
ראו: האינקוויזיציה של גואה 1560.



15. הטבעת יהודי פולאצק (1563):
בעת כיבוש העיר פולאצק הליטאית (כיום שוכנת בבלארוס) ב־ 1563 ע""י איוואן האיום, הורה איוואן ליהודי העיר
להתנצר או למות. היהודים בחרו למות על קידוש השם והם הוטבעו בנהר
הדווינה).



16. גירוש יהודי מדינת האפיפיור (1569):
גירוש יהודי מדינת האפיפיור הוא גירוש יהודים ממדינת האפיפיור (בעיקר במרכז איטליה של ימינו) בשנת 1569. הגירוש בוצע בעקבות בולה אפיפיורית בשם “Hebraeorum gens” (“הגזע היהודי”) שהוציא האפיפיור פיוס החמישי. חוק כנסייתי זה
היה בתוקף עד כיבוש איטליה על ידי נפוליאון בונפרטה ב־1800.
האפיפיורים ראו ברפורמציה הפרוטסטנטית (אמצע המאה ה־16) איום ישיר עליהם וכחלק מתגובת הנגד לרפורמציה הופעלו גם אמצעים נגד היהודים במדינת האפיפיור. ב־14 ביולי 1555, חודשיים לאחר שנבחר לתפקידו, פרסם האפיפיור פאולוס הרביעי את הבולה Cum nimis absurdum שבה נאסר על יהודים להיות בעלים של נדל""ן, להעסיק משרתים נוצרים,
לעסוק ברפואה ולקשור קשרים חברתיים עם נוצרים. היהודים נדרשו לחבוש כובע
צהוב (צהוב הוא סמל הבגידה בנצרות, ראו הטלאי הצהוב) ולהאזין לדרשות
קתוליות בשבת. העיסוקים המותרים ליהודים הוגבלו לסחר בחפצים משומשים
בלבד.
העיסוק היהודי הנפוץ של מתן הלוואות בריבית התאפשר תחת
פיקוח מחמיר. כמו כן נקבע בבולה כי היהודים חייבים להתגורר בנפרד משכניהם
הנוצרים. גזרה אחרונה זו הביאה להקמת גטו רומא. עם הקמת הגטו הופרדו יהודי
רומא משאר האוכלוסייה לרובע מוקף חומה שבו שלושה שערים שננעלו למשך הלילה.
הבולה כללה בנוסף היתר ליהודים להתפלל בבית כנסת אחד בלבד בכל עיר.
שנה אחר־כך (1556) נידונו למוות
והוצאו להורג בשריפה עשרים אנוסים שניסו לחזור ליהדות בעיר הנמל אנקונה.
בתגובה נעשה ניסיון לארגן חרם כלל־יהודי על העיר. הניסיון שזכה לשם חרם
אנקונה נכשל.
האפיפיור פיוס הרביעי בשנת 1562,
מספר שנים לפני מותו, ביטל חלק מהגזירות שהוטלו על היהודים. לדוגמה, התיר
ליהודים לשוב ולפתוח בנקים ב־16 מרכזים קטנים
בנסיכות פארמה ופירנצה שבאיטליה. הזיכיון לפתיחת הבנקים חודש מדי שנה, עד
מותו, אך מעליית פיוס החמישי חודשו הגזירות על היהודים.
ב־26 בפברואר 1569 הוציא פיוס החמישי את הבולה האפיפיורית “Hebraeorum
gens” (תרגום מלטינית: “הגזע היהודי”). הבולה ציוותה על גירוש, בתוך 90 יום, של כל היהודים ממדינת האפיפיור למעט מאנקונה ומרומא (כ־1,000 משפחות). באופן זה גורשו יהודים מכ־50 ערים. חוק זה היה בתוקף עד
כיבוש איטליה על ידי נפוליאון בונפרטה. צו האפיפיור השפיע גם על קהילות
נוצריות אחרות באיטליה, שלא היו תחת שלטון מדינת האפיפיור ובאזור לומברדיה,
למשל, סבלו היהודים רדיפות. לעומת זאת, בפירנצה וליוורנו שבטוסקנה, זכו
היהודים ליחס טוב יותר וב־1598 קיבלו היהודים
מהנסיך פרדיננדו הראשון אישור לחופש מסחר וחופש בעניינים רבים
אחרים.
מרבית היהודים שגורשו הגיעו לאימפריה העות’מאנית. חלק
מהמגורשים הפליגו בים והשתקעו בסלוניקי, באדירנה שבתראקיה ובקושטא וחלקם
עברו ביבשת לאורך הדנובה והשתקעו בערים כמו ניקופול (היום בבולגריה סמוך
לרומניה), ובקהילות נוספות באזור הבלקן. היהודים שהיו בעלי מקצוע, אוריינים
ושלטו במספר שפות נקלטו היטב במסגרותיה של האימפריה החדשה ושגשגו. היהודים
שגורשו ממדינת האפיפיור שמרו על תרבותם, מנהגי הקהילה ונוסח התפילה שהביאו
עמם מערי מוצאם גם לאחר גירושם והתערותם בקהילות החדשות.
השפעת מאורעות אלה על הקהילה היהודית הייתה דראסטית.
ההגבלות והצווים על תחומי העיסוק מצד אחד וגביית המסים על ידי השלטון
(כלומר הכנסייה) מצד שני הביאו את הקהילה לפשיטת רגל כלכלית.
במהלך המאות ה־17 וה־18
הפכו יהודי רומא לעניים מרודים והתגוררו בגטו בתנאים
מחפירים עד כדי כך שחדר אחד שימש למגורי שלוש משפחות שהחזיקו בו שמונה שעות
כל אחת. אף על פי כן המשיכו להתגורר בגטו בין 4,000 ל־6,000 יהודים. הפעילות התרבותית הענפה
שקדמה לתקופה זו פסקה כליל, אם כי התקיימה פעילות חינוך בגטו ואחוז היהודים
יודעי קרוא וכתוב היה גבוה משמעותית מהאחוז באוכלוסייה הכללית.



17. עלילת דם בפיוטרקוב טריבונלסקי (1590):
פיוטרקוב טריבונלסקי (ביידיש פּעטריקעװ או פיעטריקאָוו) היא עיר בפולין של היום והיא אחת מהערים העתיקות בפולין.
יהודים מוזכרים לראשונה בהקשר לפיוטרקוב בכתב הקיום של קז’ימייז' הרביעי, מלך פולין מ־1487, שבו נקבע שרק
נוצרים רשאים לעסוק במסחר. אולם ראשיתה של הקהילה היהודית בפיוטרקוב במאה
ה־16. בשנים 1569, 1628, 1673 ו־1726 חודשו התקנות של העיר שבהן נאסר על היהודים להתגורר בעיר ולסחור
בה.
ההיתר היחידי שניתן באותה עת ליהודים היה כתב קיום של זיגמונד השני, מלך פולין מ־20 במאי 1569
הנוגע לבחירת הנהלת עיר. במסמך זה התיר המלך ליהודי
פיוטרקוב לעסוק במסחר רק בימי הירידים. היהודים נאלצו לגור מחוץ לעיר,
בחסות בעלי האחוזות, ועל אדמות הסטארוסטה (נציג המלך באזור). הם הגיעו רק
לימי היריד ושילמו מס כבד על כך. בעקבות סכסוכים שהתפתחו בימי היריד,
ועלילת הדם ב־1590, גורשו היהודים ונאסר עליהם לשוב
לעיר לצמיתות. למרות זאת הם חזרו והתיישבו בה על סמך חוזה שהשיגו
מהעירייה.



18. גירוש קייב (1619):
ב־1619 הסוחרים הנוצרים הצליחו
ללחוץ על השלטונות, ולהשיג גירוש נוסף של היהודים מהעיר קייב (שכיום
באוקראינה).



19. הקמת האינקוויזיציה של אתיופיה (1622):



20. השריפה הגדולה בבירסק (1637):
בליטא של המאה ה־17 נערכו עלילות
דם רבות כנגד היהודים, למרות כתבי הזכויות שקיבלו. בין האירועים החשובים
הייתה השריפה הגדולה בבריסק בשנת 1637, שהנוצרים ניצלו אותה לפגוע ביהודים.



21. גזרות ת“ח ת”ט (1648):
גזֵירות תַ“ח–תָ”ט או פרעות ת“ח–ת”ט הוא הכינוי המקובל במסורת היהודית לפרעות שנערכו ביהדות אוקראינה המודרנית בשנת
1648, במהלך התקוממות הקוזאקים והצמיתים שהנהיג בוגדן חמלניצקי, או “חמיל הרשע” בפי היהודים, נגד האיחוד הפולני־ליטאי.
מעשי טבח ביהודי פולין, בלארוס ואוקראינה, התחוללו במשך כל
תקופת המרד, שנמשך עוד שנים, וגם אחריו, במהלך מלחמת רוסיה–פולין
(1654–1667) והמלחמה
הצפונית הקטנה עם האימפריה השוודית שהביא להצתתן. אך החורבן הפתאומי שהומט
על קהילות רבות מתחילתו באפריל־מאי 1648, אייר
ה’ת“ח, עד הפסקת התקדמות הקוזאקים בנובמבר אותה שנה, כסלו ה’ת”ט, הוא המקור
לשם.
אלפים נטבחו או מתו ברעב ובמגפות, ורבים אחרים נמלטו,
נמכרו לעבדות או המירו את דתם. מספר ההרוגים היהודים מידי הקוזאקים המורדים
ב־1648 נאמד בין כמה אלפים בודדים ל־20,000
לכל היותר; בכלל הסכסוכים שעברו על פולין־ליטא עד השבת השלום בהסכם אנדרוסובו מ־1667, מוערך שמתו מידי כל
הצדדים – הקוזאקים, הרוסים, השוודים, בעלי־בריתם וגם הפולנים עצמם, שטבחו
בהם בחשד לשיתוף פעולה עם הפולשים – בין 40,000 ל־50,000 יהודים בסך הכל, כולל המתים ב־1648.
נשרפו ונחרבו כ־ 700 קהילות שהיוו שליש מהקהילות היהודיות בפולין ואוקראינה.



22. איסור התיישבות יהודים בקייב (1654):
ב־1648 יהודים רבים בקייב נרצחו מגייסותיו של בוגדן חמלניצקי.
בשנת 1654 לאחר הכיבוש הרוסי נאסר
על היהודים להתיישב בקייב, כמו בכל רוסיה של אז, ועד חלוקת פולין לא ידוע
על קהילה יהודית במקום.
בחלוקת פולין השנייה ב־1793 חודשה
הקהילה היהודית בקייב על ידי יהודים מבלארוס וליטא והיא התחילה לגדול
במהירות.



23. טבח במוהילב (1654):
מוהילב (ביידיש: מאָהליב; לעיתים נכתבת בעברית “מוגילב”
בשל ההגייה הרוסית של שמה) היא עיר במזרח בלארוס, קרוב לגבול עם רוסיה.
בעקבות חלוקת פולין הראשונה (1772) צורפה העיר לאימפריה הרוסית.
היו בעיר חיים יהודיים פעילים ופוריים, היה מספר לא מבוטל
של בתי כנסת ויהודים רבים גרו בה. במהלך מצור של האימפריה הרוסית
ב־1654, אנשי העיירה רצו להיכנע וסיכמו עם הרוסים
שהם יגרשו את יהודים בעיר ותושבי מוהילב יחלקו ביניהם את רכושם. למרות
שהצאר אלכסיי הראשון לא הסכים לכך, הכוחות הרוסים הוציאו את היהודים מחוץ
לעיר וטבחו בהם.



24. פוגרום בפיוטרקוב טריבונלסקי (1657):
לאחר כיבוש העיר פיוטרקוב טריבונלסקי (שבפולין של היום) על ידי האימפריה השוודית, התרחש באפריל 1657, פוגרום
שעילתו הייתה החשד שהיהודים מסייעים לצבא שוודיה בכיבוש פולין. תוצאת
הפוגרום הייתה הריגת 50 משפחות יהודיות, הרס ושוד
בתים וחנויות, החרבת בית הכנסת וגירוש. אולם לאחר משא ומתן, שבו היהודים
לעיר תוך התחייבות לשלם כופר רב.



25. משפט הרוקח מתתיהו קלהורה (1663):
ב־1663 זועזעה העיר פיוטרקוב
טריבונלסקי שבפולין ממשפטו של הרוקח מתתיהו קלהורה שנאשם בהעלבת ישו ואמו
מרים. הוא הוצא להורג באכזריות רבה בכיכר העיר ונקבר בקרקוב.



26. עלילת דם בליטא:
בימי שלטונו של המלך וישניוביצקי (1669־ 1973), נערכו במהלך חג הפסח מעצרים
רבים ליהודים בעיירה הליטאית רוז’ינוי, לאחר שנזרקה גופת ילד נוצרי למרתף
של יהודי. רבים מבני הקהילה נעצרו ושניים מראשיה נרצחו ללא משפט וללא מציאת
אשמה ביהודים.



27. גירוש וינה (1670):
לאחר גירוש אוסטריה וחזרת היהודים לשטחה בעת ביטול הצו ב־ 1469, הייתה רגיעה יחסית בקהילה היהודית. הרגיעה לא האריכה ימים, ועם תחילת שלטונו של פרדיננד הראשון ב־1556, שלמרות שהתנגד לרדיפת היהודים, הוא הטיל עליהם מסים כבדים ופקד
עליהם לענוד אות קלון.
בין השנים 1564־ 1619, בתקופת שלטונם של מקסימיליאן השני, רודולף השני ומתיאס, החמיר
מצב היהודים עוד יותר.
שיא השפל של יהודי אוסטריה הגיע בתקופת שלטונו של לאופולד הראשון, תקופה שבה נרדפו באופן תדיר וגורשו מאזורים שונים, ובהם ב־
1670 אף גרושו מוינה, אך שבו לעיר בהדרגה לאחר מספר שנים.
על היהודים גם נגזרו גזירות שונות, בהן הותר רק לבן הראשון לשאת אישה, על
מנת לעצור את התרבות היהודים.
תנועת השבתאות שקמה באותה עת לא פסחה על יהודי אוסטריה,
במיוחד בשל המצב הקשה בו היו שרויים, ורבים מהם עלו לארץ ישראל בעקבות שבתי
צבי.



28. גירוש מוזע (1679):
גירוש מַוְזַע (או: גלות מוזע) היה אחד האסונות הגדולים בהיסטוריה של יהדות תימן, אשר התרחש בשנת ה’ת""ם (1679). בשנה זו גורשו יהודי תימן אל דרום תימן לאזור שפלה מלוח וצחיח
בשם תהאמה שבמחוז תעז, בו נמצאת העיר מוזע.
המגיפות, המחלות והחום (שיכול להגיע עד 50 מעלות צלזיוס), ההתמודדות עם חיות טרף ועם סופות חול גבו את
מחירם, ורק רבע עד שליש מהגולים נותרו בחיים וזכו לשוב מגלות זו לאחר
כשנה.
היציאה לגלות נעשתה בהדרגה. הראשונים לצאת היו יהודי צנעא אשר בדרכם למוזע התאכסנו בקהילות היהודיות בהן עברו.
רבים מהגולים מתו בדרכם למוזע, ועל פי עדויות הגולים באחת החניות מתו 80 איש. מתוך כעשרת אלפים בני צנעא אשר יצאו לגלות זו, נותרו בחיים כאלף בלבד.
לאחר שנת גלות אחת פנו אל האימאם מושלי המחוזות השונים
ובראשם מושל מחוז עמראן בדרישה להחזיר את היהודים למקומם הראשון. ברקע
בקשתם עמד המחסור שהורגש בבעלי מלאכות שונות בהן עסקו היהודים, וכן אמונתם
כי זעם האל על גירוש היהודים הוא שהביא לאסונות טבע שונים שהתרחשו. האימאם
הסכים לבסוף לבטל את גזירת הגלות אך אסר על היהודים לשוב למקומות מגוריהם
הראשונים. הוראה זו השפיעה השפעה מהותית על תפרוסת הקהילות היהודיות בתימן
ב־300 השנים הבאות. גם יהודי צנעא לא הורשו לחזור
לבתיהם, ואלה מהם ששבו בחיים התיישבו בבקעה בקצה העיר אשר כונתה “בקעת
הצבוע”, ומכאן ואילך כונתה “בקעת היהודים” (“קאע אליהוד”).
פרטים רבים על גלות זו מצאו את רישומם בפיוטים וקינות שכתבו הגולים אשר נותרו בחיים וצאצאיהם.
הגירוש גם הוליד אגדות שונות: על פי אגדה אחת, כאשר מת
בדרך אחד הגולים, הרב פנחס הכוהן, ולא נמצאו מים לטהרו נעשה נס ונבקע במקום
מעין. אגדה אחרת סיפרה על נס שנעשה לרב יחיא הלוי אשר מת גם הוא בדרך ועל
קברו הופיע באורח פלא סלע להגן עליו. מלבד מעשי נסים, נוצרו גם אגדות בדבר
מעשי קידוש השם שאירעו בזמן הגלות. על יהודי העיר חפאש מסופר שהשליכו עצמם
יחד עם ספרי התורה לנהר עם הישמע בשורת הגירוש. על פי האגדה, מאז הגירוש
איש אינו מעז לגעת בחורבות העיר ובימות החגים בוקעים מהעיר קולות
שירה.
בין המגורשים היה גדול משוררי יהדות תימן, הרב שלום שבזי, אשר נתן ביטוי לסבלות התקופה בשירתו.
מלבד הפגיעה בחיי היהודים וברכושם, גלות זו גרמה לאובדנם
של כתבי יד עתיקים רבים, חלקם נהרסו בדרך ובמוזע עצמה וחלקם הושחתו בידי
מוסלמים אשר בידיהם הופקדו על ידי היהודים קודם יציאתם.
בנוסף לאובדן חייהם של רבים מיהודי תימן, לגירוש מוזע היו
גם השפעות ארוכות טווח בתחומי התרבות, היצירה, מסורת ההלכה והמנהג
בתימן.



29. הרס קהילות בוסניה, הרצגובינה וקוסובו:
קהילות בוסניה, הרצגובינה וקוסובו נהרסו כחלק מ“מלחמת האימפריה העות’מאנית מול הליגה הקדושה” בין השנים 1683 – 1699



30. פרשת שמעון אבלס (1694):
פרשת שמעון אבלס (Simon Abeles) היא פרשת מותו של ילד יהודי בשנת 1694 בפראג.
הכנסייה הקתולית טענה שאביו של שמעון אבלס, לזרוס, רצח את בנו לאחר שהילד
רצה להמיר את דתו לנצרות. לזרוס אבלס נאסר ועבר עינויים. על מנת למנוע את
המשך הסבל הוא התאבד בתלייה בעזרת תפילין. לוי קורצהנדל (Levy
Kurtzhandl), שנאסר יחד עמו, הוצא להורג לאחר חקירה שכללה
עינויים קשים. שמעון אבלס נקבר בכנסיית טין שבעיר, ושם נמצאת מצבה גדולה
לזכרו. הכנסייה ניצלה את המקרה לשם הסתה קשה נגד היהודים. נסיבות מותו של
הילד לא ברורות לאשורן עד היום.



31. עלילת הדם בהורודנה (1702):
עלילת הדם בהורודנה באזור צ’רניגוב ברוסיה (כעת אוקראינה) התחוללה בשנת 1702. שני יהודים הואשמו ברצח הסטודנט באקדמיה בקייב, מ. סוחני, אשר בטרם נרצח תקף בחומרה את היהודים.
לאחר עינויים הודו היהודים דוד ויעקב במעשה ונרצחו בידי
ההמון המשתולל, והפונדקאי שמואל מהכפר ז’וקו בייצה נשרף חי עם משפחתו
יחד.



32. פרעות בסטארודוב (1708):
בשנת 1708 בעיירה סטארודוב שברוסיה במהלך התפרעויות נרצחו 50 יהודים.



33. עלילת טרגו ניאמץ (1710):
בשנת 1710, בטרגו ניאמץ (“היריד
הגרמני”) שבנסיכות מולדובה, העלילו על היהודים ששחטו ילד נוצרי כדי להפיק
ממנו את הדם הדרוש ליהודים לעשיית מצות של פסח. הפורעים ביצעו לינץ' והרגו
חמישה יהודים ו־22 נוספים נכלאו ונכבלו באזיקים.
כאשר נוכחו היהודים לדעת שהאלימות רק הולכת וגוברת, שלחו משלחת אל השליט
דימיטריה קנטמיר. קנטמיר שלח שני אנשים מהימנים לחקור ולבדוק את הנעשה, ועל
פי מסמכי התקופה האנשים הפריכו את הטענות נגד היהודים. נקבע שיש לשחרר את
היהודים הכלואים ואת הנזיר שיזם את כל הפרשה כלאו בבית משוגעים לכל
חייו.



34. עלילת אורחיי (אוניצקאן) (1717):
בשנת 1717, באורחיי שבבסרביה (אז
בנסיכות מולדובה), הואשמו היהודים בעלילת דם. ההאשמה טענה שיהודים
“מופקרים” חטפו ביום החג של פסחא ילד נוצרי כבן 5. 4 יהודים הועמדו למשפט על כך ביאשי
והמשפט עורר הדים רבים בעידודו של שליט הנסיכות, מיכאי רקוביצה, שניסה למנף
את המקרה לסחיטת היהודים. לבסוף זוכו הנאשמים וייפוי הכוח של השליט בוטל על
ידי שלטונות מעצמת החסות, האימפריה העות’מאנית. המקרה השאיר רושם עז, כך
שהופיע במספר כרוניקות מהתקופה.



35. עלילת דם בדרוהוביץ' (1717/8):
בשנת 1718 הופצה עלילת דם בעיר
דרוהוביץ' (שכיום באוקראינה), לפיה אישה יהודיה רצחה ילד נוצרי כדי להכין
מדמו מצות לפסח, וזו הוצאה להורג. בסוף המאה ה־18 ציוו השלטונות האוסטריים ששלטו באזור על הרחקה מחודשת של היהודים
ממרכז העיר, ועל הקהילה הוטלו מסים שונים.



36. שריפה בפיוטרקוב טריבונלסקי (1731):
ב־1731 פרצה בעיר פיוטרקוב
טריבונלסקי (בפולין של היום) דליקה שהרסה חלקים נכבדים מהעיר. הדבר עורר גל
אנטי יהודי שהתבטא בעיקר בשדידת חנויות יהודיות.



37. מרד ה“היידמקים” הראשון (1734):
הַיְידָמָקים או גַיְידָמָקים (מטורקית: היידמאק ־ שודד,
גוזל בהמות) הוא שמה של תנועת קוזאקים אוקראינית, שכוונה כנגד השלטון
הפולני במאה ה־18. בתנועה השתתפו איכרים וצמיתים
שברחו מאדוניהם, עניי הערים, אצילי אוקראינה שירדו מגדולתם והמעמדות
הנמוכים של הכנסייה האורתודוקסית. בסך הכל, התרחשו שלוש מרידות של קוזאקים
אשר נקראו בשם זה: ב־1734 ־ בזמן מלחמת הירושה הפולנית בין סטניסלאב לשצ’ינסקי ואוגוסט השלישי, ב־1750, וב־1768, שנקראה בשם “קוליבשצ’ינה”.
בניגוד לתודעה היהודית, התודעה האוקראינית רואה בהיידמקים גיבורים לאומיים
שהביאו לשחרור אוקראינה מהעול הפולני.
מאותו שורש ממנו נגזרה המילה היידמקים נולד גם המושג
“היידוק” ששימש לתיאור שודדים שפעלו בשטחים שנשלטו על יד האימפריה
העות’מאנית.



38. עלילת הדם בפונזן (1736):
במאה ה־17 חדרה עלילת הדם לפולין.
גם שם, בדומה לעלילות הדם במערב ומרכז אירופה, הממסד הקתולי, בניגוד להמון,
לא חרג מעמדתו המסורתית ודחה אותה מכל וכל. במאה ה־18 ובראשית המאה ה־19 הציף את פולין ואת
רוסיה גל של עלילות דם אשר הובילו למעשי אכזריות רבים של התעללות ורצח.
הקשות שבעלילות אלו אירעו בפונזן, בזסלב, בז’יטומיר ובווליז'. בעלילת הדם
בפוזנן בשנת 1736 עונו והומתו ארבעה מנכבדי הקהילה.



39. עלילת הדם בירוסלב (1737):
ירוסלב היא עיר השוכנת בפולין של היום. בחלוקת פולין הראשונה (1772), נפלה ירוסלב בחלקה של אוסטריה, והייתה תחת שלטון אוסטרי עד שנת 1918 בה זכתה פולין בעצמאות.
ידיעות על יהודים בירוסלב, קיימות כבר בתקופות מוקדמות למאה ה־15.



בשנת 1737, תחת השלטון האוסטרי,
הואשמו יהודי העיר בעלילת דם בעקבות רצח נערה נוצרייה, מספר יהודים נעצרו,
הודו במעשה לאחר ענויים קשים והוצאו להורג.



40. הרס בית הכנסת בפיוטרקוב טריבונלסקי  (1740):
בשנת 1740 פורעים הרסו את בית
הכנסת בעיר פיוטרקוב טריבונלסקי (בפולין של היום) כחלק מגל אנטי יהודי שהחל
עוד בשנת 1731.



41. נסיון לפרעות בפיוטרקוב טריבונלסקי  (1744):
ב־1744 היו שוב התקפות בעיר פיוטרקוב טריבונלסקי אבל הפעם עמדה מולם הגנה יהודית.



42. עלילת הדם בזסלב (1747):
בעלילת הדם בזסלב שבפולין בשנת 1747 ארבעה יהודים הוציאו את נשמתם במיתות עינויים.



43. מרד ה“היידמקים” השני (1750):
במרד זה סבלו מאוד הקהילות היהודיות בוויניצה ובוולודרקה.



44. עלילת הדם בז’יטומיר (1753):
בעלילת הדם בז’יטומיר שבפולין בשנת 1753, 12 יהודים נחרכו באש, ואחר, בעודם חיים, נגזרו לנתחים.



45. שריפת התלמוד בקמניץ פודולסקי (1757):
שריפת התלמוד בקמניץ פודולסקי התרחשה בפולין בסתיו
1757, בעקבות התפשטות תנועת הפרנקיסטים בפודוליה שבמזרח
אירופה. הבישוף ניקולאוס דמבובסקי הורה על ויכוח פומבי בין הפרנקיסטים
והמנהיגים היהודים, בעקבותיו הוא הורה לאסוף את כל עותקי התלמוד שנמצאו
במחוזו. קרוב ל־1,000 עותקים של התלמוד הושלכו לבור בקמניץ ונשרפו.



46. נסיון גירוש היהודים מפיוטרקוב טריבונלסקי  (1758):
ב־1758 ניסתה העירייה לגרש את
היהודים מהעיר פיוטרקוב טריבונסלקי (שבפולין) בצו בית משפט. אך גם כאן הושג
הסכם פשרה להשארותם, שכלל קנסות ותשלומים שונים ונכבדים.



47. מרד ה“היידמקים” השלישי־ טבח אומן (1768):
מרד ההיידמקים השלישי נקרא גם “קוליבשצ’ינה”. בראש
ההתנגדות האחרונה של ההיידמקים עמדו מקסים ז’לזניאק ואיוואן גונטה.
ההיידמקים טבחו רבות ביהודים בחבל ברסלב ולפי הכרוניקות, מספר הנרצחים עמד
על עשרות אלפים. הטבח המפורסם ביותר הוא טבח אומן ב־1768, בו נטבחו כ־20,000 איש. המרד דוכא על ידי הצבא הרוסי והפולני.



48. שריפה בעיר פיוטרקוב טריבונלסקי (1786):
ב־1786 פרצה עוד שריפה שפגעה קשה בעיר פיוטרקוב טריבונסלקי שבפולין, ובתוך כך נפגע גם הרובע היהודי.



49. פוגרום ביהודי תטואן (1798):
בשנת 1798 היו יהודי העיר תטואן
שבמרוקו קורבן לפוגרום, ובין היתר נקשרו חלק מהם לסוסים ונגררו על ידם
ברחובות העיר.



50. עלילת בוקרשט (1801):
בבוקרשט שבנסיכות ולאכיה, בשנת 1801, הייתה עלילת דם שבמהלכה נהרגו 128 יהודים. לפי פקודת הנסיך מורוזי נענשו המתפרעים וחלק מהיהודים
קיבלו פיצויים. כעבור שלוש שנים, בשנת 1804, שוב
העלילו על היהודים, אך הנסיך קונסטנטין איפסילנטי דרש מראשי הכנסייה
הנוצרית להגן על היהודים וזאת בהסתמך על כך שחוקי היהודים אוסרים עליהם את
אכילת הדם.



51. פרעות בעקבות ספר מסית (1803):
בשנת 1803, ביאשי ובטרגו ניאמץ
שברומניה, פרצו מהומות נגד היהודים, לאחר הופעת ספר בו הואשמו היהודים
בשימוש ברצח פולחני. הספר, שהודפס באותה שנה, נקרא Înfruntarea
jidovilor asupra legii şi obiceiurilor lor (“עימות
היהודים מול חוקיהם ונוהגיהם”). הספר נכתב על ידי נאופיט
(Neofit), שמו הנוצרי של נוח מלמד, יהודי מומר שהיה לנזיר.
בני הקהילה היהודית מצאו מקלט אצל הארכיבישוף ונימין קוסטכה ( Veniamin Costache), שהרגיע את המהומות,
גינה את ההתנהגות הפראית ומנע שפיכות דמים. באותו זמן, השליט של נסיכות
מולדובה, אלכסנדרו מורוזי Alexandru Moruzi, ציווה
להחרים ולהשמיד את כל עותקי הספר. הארכיבישוף ציווה לעצור ולחקור את כל
הנזירים שהיו מעורבים בעניין.



52. עלילות בוקרשט (1808־  1812):
בשנים 1808 ו־1811 היו ניסיונות מחודשים להצתת עלילות דם בבוקרשט שבנסיכות ולאכיה.
בשנת 1812 הטילו על היהודים את האשמה על המגפה שפרצה במקום והם נאלצו לפדות עצמם בממון.



53. עלילת הדם בחלב (1810):
היהודים הואשמו ברצח לצורך קיום פולחן דם עתיק בחלב שבסוריה ב־1810.
54. פרעות בעקבות ספר מסית (1819):
מקרה דומה למקרה מ־1803 התרחש ביאשי שברומניה בשנת 1819 בעקבות הופעתו בשנת 1818 של ספר מסית בשם Răsturnarea religiei evreilor (“הפיכת דת היהודים”).



55. פרעות “הפ־הפ” (1819):
פרעות “הֶפּ־הֶפּ” (Hep־Hep) הן כינוי לפרעות שנערכו ביהודי גרמניה בשנת 1819. השם נובע מקריאות הקרב של הפורעים “הפ־הפ” ויש שהוסיפו “יוּדֶה פֶרֶק” (Jude verreck, בגרמנית בתרגום חופשי: “מוות ליהודים”, כאשר הפועל הגרמני
מתייחס לבעלי חיים בלבד). ישנן שני הסברים למקור המושג “הפ־הפ”:

“הפ” (Hep) הם ראשי התיבות של  ההיגד בלטינית Hierosolyma est perdita – “ירושלים אבודה”. הקריאה יוחסה לחיילים הרומיים עוד בזמן
המצור על ירושלים בשנת 70 לספירה, או לפורעים
בחבל הריין במהלך מסעות הצלב. ייתכן שקראו אותה החיילים הצלבנים בעת
כיבוש ירושלים. השימוש בלטינית מרמז על כך שמקור הקריאה באנשים
משכילים. קריאת הפורעים “הפ־הפ” הייתה זהה כמעט בכל מקום.
“הפ־הפ” היא קריאה שהשמיעו רועי צאן בגרמניה כדי לכנס
את עדריהם. ייתכן שהפורעים השתמשו בקריאה זו כדי לשים ללעג את
היהודים.

פרעות “הפ־הפ” החלו ב־ 2 באוגוסט 1819 בעיר וירצבורג (בחבל פרנקוניה שבמדינת בוואריה) והתפשטו משם לכל שטח הקונפדרציה הגרמנית.
תחושת ההשפלה מימי כיבושי נפוליאון, המתח הפוליטי שלאחר
נפוליאון, ההתנגדות למתן זכויות ליהודים, התפתחות הלאומנות והרומנטיציזם
הגרמני והמצב הכלכלי הקשה, הביא לאווירה שאיפשרה את פרעות ההפ־הפ.
הפרעות נמשכו עד חודש אוקטובר של אותה שנה. בכמה מן הערים
השתתפו בפרעות בורגנים, סטודנטים ואפילו מרצים. בפרעות נפגעו ונבזזו בתים
פרטיים, בתי עסק ומוסדות דת ותרבות יהודיים. לפי חלק מהמקורות, היו גם
הרוגים אך מספר הקרבנות לא ידוע. בחלק ממדינות גרמניה נשלחו כוחות צבא לדכא
את הפרעות.
המהומות בוירצבורג התחילו באוניברסיטה המקומית כאשר
סטודנטים תקפו פרופסור שקרא להעניק שוויון זכויות ליהודים. אל הסטודנטים
הצטרפו בעלי עסקים קטנים, בעלי מלאכה ופועלים מובטלים. ההמון פרץ לחנויות
ולבתים של יהודים, ובמשך יומיים או שלושה הרס, בזז והכה יהודים.
הצבא התערב ודיכא את הפרעות, אולם יהודי העיר נאלצו להימלט
מהעיר ולגור מספר ימים בכפרי הסביבה או באוהלים. יתכן שכמה יהודים אף
נרצחו.
המהומות התפשטו לערים ומדינות נוספות בגרמניה. העיר במברג
וערים נוספות בחבל פרנקוניה ובמדינת בוואריה היו הבאות בתור. בפרנקוניה
גורשו היהודים בכוח מבתיהם. לאחריהן הגיעו המהומות למרכז ודרום־מערב
גרמניה: ביירוית, דרמשטדט, קרלסרוהה, מנהיים, פרנקפורט, קובלנץ, קלן וערים
נוספות לאורך הריין, וכן צפונה עד ברמן, המבורג וליבק. פרנקפורט הייתה מקום
מושבו של הברון רוטשילד (אמשל מאיר רוטשילד), אשר בבנק שלו נשמרו כספי
מועצת הקונפדרציה הגרמנית. האירועים בפרנקפורט הביאו יהודים רבים ובהם
משפחת רוטשילד לעזוב את העיר. השלטונות מיהרו להביא גדודי צבא לדכא את
המהומות.
בעיר היידלברג נזעקו דווקא הסטודנטים ובראשם שני פרופסורים
להגן על היהודים. מהעיר המבורג שבצפון גרמניה נמלטו יהודים אל מעבר לגבול
לדנמרק. אלא שגם לקופנהגן בירתה הגיעו הפרעות.
גם בחבלים מסוימים של פולין פרצו פרעות באותה עת. בעיר
קרלסרוהה נשמעה במשך יומיים הקריאה: “הפ! הפ! הרס ומוות לכל יהודי! אם לא
תברחו, זה יהיה סופכם!”. ביום השלישי הוכנס חיל הרגלים לעיר ותותחים הוצבו
ברחובותיה. הארכידוכס של באדן הפגין סולידריות עם היהודים, כאשר עזב את
טירתו והשתכן בביתו של יהודי מקומי חשוב.
התגובות של היהודים היו מאופקות, בין אם מתוך בהלה או משום שסמכו על שלטון החוק. היו להם שתי גישות שונות להתמודדות עם הפרעות:

הראשונה־ התבוללות מוחלטת בקרב הגרמנים ואף המרת דת.
הדוגלים בקו זה רצו לראות ביהודי גרמניה גרמנים לכל דבר, בעלי תרבות
ומנטליות גרמנית.
התגובה השנייה הייתה פיתוח חברה יהודית עם תרבות
יהודית חילונית, חברה מודרנית החיה כשווה לצד החברה הגרמנית אך אינה
מתבוללת בה.




שניים מבכירי אנשי הרוח של גרמניה באותה העת, הסופרים ממוצא יהודי לודוויג ברנה141 והיינריך
היינה, היו בין אלו שיחד עם יום טוב ליפמן צונץ וחבריו הקימו את האגודה
לתרבות ולמדע של היהודים (Verrein fur Cultur und Weissenschaft der
Juden), שמטרתה הייתה פיתוח תרבותי ומדעי חילוני בקרב היהודים.



56. פוגרום אודסה הראשון (1821):
פוגרומי אודסה היו סדרה של פוגרומים כנגד יהודים בעיר
אודסה שהייתה שייכת לאימפריה הרוסית (מאז קבלת העצמאות באוקראינה). אודסה
היא עיר נמל על חוף הים השחור ואוכלוסייתה האתנית כללה יוונים, יהודים,
רוסים, אוקראינים ובני לאומים נוספים.
הפוגרומים מ־ 1821 עד 1871
בוצעו בעיקר על ידי יוונים אתניים ולא על ידי רוסים.
היוונים והיהודים היו שתי קהילות אתניות וכלכליות יריבות באודסה, שחיו זו
לצד. הפוגרום של 1821, שנחשב לראשון בתקופה
המודרנית ברוסיה, היה קשור לפריצתה של מלחמת העצמאות היוונית. במהלך
הפוגרום היהודים הואשמו בהזדהות עם השלטונות העות’מאנים ובסיוע לטורקים
בהריגת הפטריארך היווני של קונסטנטינופול.



57. עלילת הדם בווליז' (1823):
בעלילת הדם בוליז' שבפולין בשנת 1823 יהודים רבים נאסרו ועונו במשך שנים בבתי סוהר.



58. עלילת הדם בביירות (1824):
היהודים הואשמו ברצח לצורך קיום פולחן דם עתיק בביירות שבלבנון ב־1824.



59. עלילת הדם באנטיוכיה (1826):
היהודים הואשמו ברצח לצורך קיום פולחן דם עתיק באנטיוכיה שבטורקיה ב־1826.



60. פוגרום ביהודי בגדד (1828):
יהודי בגדד שבעיראק נטבחו בשנת 1828. מספר ההרוגים לא ידוע.



61. עלילת הדם בחמה (1829):
היהודים הואשמו ברצח לצורך קיום פולחן דם עתיק בחמה שבסוריה ב־1829.



62. עלילת הדם בטריפולי (1834):
היהודים הואשמו ברצח לצורך קיום פולחן דם עתיק בטריפולי שבצפון לבנון ב־1834.



63. מרד הפלאחים (1834):
מרד הפלאחים היה מרד עממי כנגד שלטונו של הוואלי מוחמד עלי שפרץ בשנת 1834 במקביל בחוף העלאווי, בארץ ישראל, בעבר הירדן, בהר לבנון ובחורן.
הגורם העיקרי לפרוץ המרד היה התמרמרות על חובת גיוס לצבא
המצרי שהחיל עלי כחלק ממדיניות המודרניזציה שלו. חובת הגיוס עוררה מרד בארץ
ישראל, שבראשו עמדו ראשי חמולות משכם, חברון והאזור שבין ירושלים ליפו, אשר
רחשו עדיין נאמנות לשלטון העות’מאני. במהלך המרד ערכו המורדים פרעות
באוכלוסייה היהודית בארץ שכללו מעשי רצח, שוד ואונס.
תחת שלטון האימפריה העות’מאנית ראו עצמם הערבים בארץ ישראל כנתינים עות’מאנים. בשנת 1831 מוחמד עלי ובנו איברהים פאשה כבשו את ארץ ישראל.
ניצני המרד היו בעבר הירדן, שם התקוממו הפלאחים נגד חובת
הגיוס לצבא שנתפשה על ידם כשקולה כמעט לגזר דין מוות. גלי ההתקוממות עברו
משכם לירושלים ולחברון.
ב־ 19 במאי 1834 הוכרז מרד בשכם ע""י קאסים אל־אחמד, ראש החמולה שהתגוררה בג’מעין.
קאסים אסף את נכבדי שכם, חברון וירושלים, והודיע לנציגי השלטון המצרי כי
משפחות ערביות יפסיקו לספק מתגייסים לצבא המצרי.
אחרי שהמורדים נחלו הצלחה צבאית בעמק יזרעאל, הצטרפו למרד
גם תושבי הגליל וצפת (ראה “הביזה הגדולה בצפת”). במהלך ההתקוממות הוקיעו
קיצונים מוסלמים את איברהים פאשה ככופר.
משכם יצאו מאות מורדים לעבר ירושלים, בסיוע חמולה מאבו גוש. הכוח המאוחד כבש את העיר ב־31 במאי. יהודי
העיר, כמו גם הנוצרים, היו תחת מתקפה. בתיהם של היהודים נהרסו באופן מוחלט
עד כי לא נותרה מיטה לישון עליה. רבים מהם נשחטו, ונשותיהם ובנותיהם נפגעו.
מירושלים המרד המשיך לחברון־ בערך 750 מתושביה המוסלמים של העיר גויסו לצבא וכ־500 מהם נהרגו. על
העיר הוטל מצור וכשנפלו קווי ההגנה שלה, שטף אותה צבאו של איברהים פאשה.
רוב האוכלוסייה המוסלמית נמלטה ואילו יהודי העיר נשארו במקומותיהם, וכתוצאה
מכך בוצעו בהם מעשי אונס וביזה. כשכבש צבאו של איברהים פאשה את העיר, ביצעו
חייליו מעשי רצח ואונס נוספים. חמישה יהודים נהרגו ונשים רבות עונו
ונאנסו.
לאחר דיכוי המרד, נתלו קאסים ושני בניו הגדולים. הצבא המצרי מחק 16 כפרים לפני שכבש את שכם. כ־10,000 פלאחים הוגלו למצרים ואוכלוסיית הארץ פורקה מנשקה. השלטון העות’מאני הושב בסופו של דבר על כנו בשנת
1840, אך מוסלמים מצרים רבים נשארו בירושלים. המרד היה
אירוע מעצב עבור הפלסטינים והוא יצר גיבוש בין החמולות הנפרדות אשר נלחמו
נגד אויב משותף. צאצאי החמולות והמעמדות שהשתתפו בו הודיעו בראשית המאה
ה־20 על הלאומיות הפלסטינית.



64. פרעות צפת־ “הביזה הגדולה בצפת”, כחלק ממרד הפלאחים  (1834):
“פרעות צפת” או “הביזה הגדולה בצפת” הייתה סדרת פרעות
שערכו כפריים ערבים ומוסלמים מקומיים בקהילה היהודית בצפת במהלך מרד
הפלאחים בשנת 1834. הפרעות נמשכו 33 ימים במהלכם נבזז כל רכוש הקהילה, נאנסו נשים רבות ורבים נפצעו
ואף נרצחו.
במקביל למרידות בשכם ובירושלים, בצפת יעץ מושל העיר
למוסלמים לבזוז את הקהילה היהודית העשירה. המוסלמים בעיר הוסתו עוד בתחילת
אותה שנה על ידי חכם דת מוסלמי, מוחמד דַמוּר, שהטיף כנגד הקהילה היהודית
בשוק של צפת. דַמוּר “חזה” את הביזה העתידה לבוא ב־15 ביוני, במהלכה ינשלו “המאמינים האמיתיים” את היהודים מזהבם, כספם
ותכשיטיהם.
ביום ראשון, 15 ביוני, התקבצה
האוכלוסייה המוסלמית כדי לחזות בהתגשמות הנבואה. גם מוחמד דמור הופיע, כדי
להבטיח את התגשמות “נבואתו”. ערבים חגורי חרבות ורמחים עלו מכפרי הסביבה,
מלווים בהמון מוסלמי מאנשי העיר, ופשטו על בתי הקהילה היהודית כעצת המושל.
הפורעים גירשו את היהודים מבתיהם ופצעו גם ילדים ונשים. מכיוון שהאזור היה
תחת סגר לא יכלו היהודים ליידע את השלטונות שישבו בערי החוף על מצבם. בתיהם
נבזזו והוחרבו והמקומות הקדושים הושחתו וטומאו. מהתפילין עשו הפורעים
רצועות לשקים ולסוסיהם, מהטליתות אבנטים ומהקלף של ספרי התורה עשו נעליים.
בבית המדרש של הפרושים הוכו באכזריות זקנים וזקנות שחיפשו שם מקלט, ובאחד
מבתי הכנסת נאנסו נשים יהודיות על קרעי ספרי תורה, כפי שתיאר הרב ישראל
משקלוב.



חלק מהרבנים, בהם אברהם דב אוירבך מאבריטש וישראל
משקלוב, נשבו עבור כופר. בית הדפוס של ישראל ב""ק נהרס והספרים שנמצאו בו
הושחתו. ניסיונות התגוננות סוכלו באכזריות – באחד הבתים בו ניסתה קבוצת
יהודים להתבצר נורו שני מגניו והנשים בתוכו נאנסו.
רבים מבני הקהילה מצאו מחסה מחוץ לעיר, חלקם במערות וקברי
הצדיקים שבכפר עין זיתון. הם שילמו לתושבי הכפר ואלו, בעזרת יהודים שהתחפשו
למוסלמים, חילצו חלק מהפצועים מן העיר. המחנה מחוץ לצפת מנה כמה מאות
אנשים. בתוך העיר התחבאו יהודים בחצר הנוצרים, שכן אלה לא לקחו חלק בפרעות.
הרב גרשון מרגלית, נשיא כולל החסידים נתן לקאדי המקומי את כל כסף הכולל
בתמורה למחסה לבני הכולל וכך ניצלו מאות בני אדם. בהמשך הצטרפו אליהם קבוצה
מבני הפרושים שהתחבאו מחוץ לעיר במקום המכונה “כרם” (בו על פי המסורת נהרגו
חנה ושבעת בניה) אך לאחר חמישה ימים הקאדי גירש את הפרושים ואת רבי אברהם
דב מאבריטש וסיעתו ואמר להם ללכת לחורבה בה היו קודם. רבי ישראל וחלק מהעדה
התחבאו בעין זיתון ובהמשך שאר עדת הפרושים הצטרפו אליו. הניצולים סבלו
מחרפת רעב, צמא ופציעות קשות. בין הבורחים נמצאו תינוקות רבים שהופרדו
מאמותיהם ולא יכלו לינוק.
ב־17 ביולי, 33 לאחר פרוץ הפרעות, הגיעו לצפת כוחות חמושים של 500 איש בפקודת איברהים פאשה לאחר שהוזעקו השלטונות המצרים על ידי רץ
ששלח הרב ישראל משקלוב. הפורעים שתכננו להלחם לכדו חלק מהיהודים שהסתתרו
בגבעות מחוץ לעיר ואילצו אותם לסחוב תותחים אל המגדלים, אולם לאחר שתוגברו
הכוחות באלף לוחמים נכנעו וברחו.
כשנכבשה צפת קרא מצביא החיל ליהודים לשוב לבתיהם וציווה
שרכושם הגנוב יושב להם. הוא גם גבה סכום כסף מהמוסלמים אותו חילק לקהילה.
אלה שסירבו לו נענשו, ו־ 13 מראשי הפורעים שנלכדו
נשלחו לעכו שם נשפטו ונגזר דינם למוות. מושל העיר הוצא גם הוא להורג וגופתו
הושלכה מחומות עכו. במקומו מונה מושל מטעם איברהים פאשה.
התושבים הערבים בטבריה רצו לפגוע בקהילה היהודית בעירם בדומה לאחיהם בצפת ובירושלים אולם פוייסו בשוחד גדול.
הביזה הגדולה בצפת הייתה נקודת מפנה חשובה בקורות הקהילה
היהודית בעיר. בנוסף לכל בשנים הבאות אירעו בעיר שני אירועי רעידות אדמה,
בשנים 1834 וב־1837. בשתי הרעידות נהרגו כ־ 2,000 נפשות מהקהילה היהודית והמחסור בעקבות ההרס גרם למגפה קשה.



65. ביזה נוספת בצפת (1838):
ב־4 ביולי 1838 ערכו הדרוזים ביזה נוספת בעיר צפת. יהודי העיר פנו אל המושל
שנשבע שיגן על היהודים אך למעשה הוא לא עשה דבר, והדרוזים גנבו
מהיהודים 150 כיסים (כל כיס היה שווה 500
סטרלינג) ודרשו עוד אלף כיסים. משלא קיבלו את מבוקשם, תפסו
הדרוזים את רבי אברהם דב מאבריטש ועינו אותו. יהודי העיר החלו לברוח מהעיר
והדרוזים רדפו אחריהם והכו אותם בחרבות. חלק מתושבי צפת נמלטו למערות שבסלע
עכברה. הדרוזים עזבו את העיר למחרת, והמוסלמים דרשו מהיהודים שיחתמו להם על
תעודה שהגנו עליהם, ולא, יביאו עליהם את ערביי הסביבה.
ד""ר אליעזר הלוי, מזכירו של מונטיפיורי שבדיוק שהה בצפת
בימים אלו, ניסה לשכנע את רבי אברהם דב לעקור לחיפה בה היו קונסוליות רבות,
וכן עקב היותה קרובה לים, הייתה נוחה למילוט. רבי אברהם דב אמר שיעשה כרצון
העדה אך לדעתו חובה להמשיך את היישוב הקדום בעיר וכמו כן, אם יעזבו את העיר
עלולים הערבים לפגוע בבתי הכנסיות בעיר.
שורת האירועים של הביזות, רעידות האדמה והמגפה הגדולה גרמו לדלדול הקהילה בעיר. בשנת 1840 (כסליו תר""א), פרצה בעיר מגפה בה נפטרו רבים מיהודי העיר, בהם רבי אברהם דב מאבריטש.



66. עלילת הדם בירושלים (1838):
היהודים הואשמו ברצח לצורך קיום פולחן דם עתיק בירושלים ב־1838.



67. עלילת הדם והטבח במשהד (1839):
אנוסי משהד הוא שמה של חברי הקהילה היהודית בעיר משהד שבאיראן, שחבריה היו אנוסים לחיות כמוסלמים במשך 120 שנה ואף נקראו “ג’דיד אל איסלאם” (“המוסלמים החדשים”) אך שמרו על
יהדותם בסתר.
ב־26 או 27 במרץ 1839 ערכו תושבי העיר טבח ביהודים,
עקב עלילת דם. ביום הצום הקדוש למוסלמים השיעים (יום זיכרון לזכר עלי
ובניו), פנתה אישה יהודה אל “רופא” פרסי שירפא את ידה מצרעת. ה“רופא” ציווה
עליה להרוג כלב ולרחוץ את ידה בדמו והיא תירפאה. האישה הזמינה נער פרסי
שיתפוס כלב ויהרוג אותו בביתה. לאחר שפרץ ריב בינה לבין הנער המוסלמי בגלל
שכר עבודתו, יצא הנער לרחובות והכריז שהיהודים הרגו כלב ביום הצום הקדוש
להם, קראו לכלב חוסין ולעגו בכך לאיסלאם. ההמון הקנאי, המתאסף ביום זה
במסגד הידוע בשם האימאם רצ’ה (רידה), התפרץ אל רחובות היהודים ואל הבתים,
הצית באש את בתי־הכנסת ורצח כ־ 36 נפשות (הקהילה מנתה אז כ־100 משפחות, כ־400 בני־אדם). ייתכן שהטבח ארך יום אחד או יומיים (המקורות חלוקים
בעניין התאריך המדויק).
למחרת הטבח הצטוו היהודים לקבל עליהם את דת האיסלאם או
למות. יהודי משהד קיבלו על עצמם, כלפי חוץ, את האיסלאם ונודעו כ“ג’דיד אל
איסלאם” (מוסלמים חדשים). שנת האונס נתכנתה “אללה דאב” (מתת־אל, עונש
משמים). אנוסי משהד לקחו על עצמם את המטלה הקשה של ניהול חיים כפולים ־
מוסלמים כלפי חוץ, אך יהודים בביתם.
נשות הקהילה ניצלו את חוקי האיסלאם בקשר לנשים ושמשו
בתפקידים רבים: בלדריות לתשמישי קדושה, ארגון תפילות גברים במחתרת, חלוקת
בשר שנשחט בשחיטה כשרה בסתר ועוד. הגברים בקהילה קיבלו שני שמות: שם עברי,
אותו קיבלו בטקס ברית המילה שנערך בסתר, ושם מוסלמי לשימוש ביום־יום. אנשי
הקהילה בנו מקוואות במרתפים סגורים ללא אמצעי חימום, שהיוו אתגר גדול
לטובלים בעיתות הקור.
בני הקהילה מספרים שהסכנה הגדולה ביותר הייתה בתקופת הפסח
־ המוסלמים שניצלו את תמימות הילדים, היו שואלים אותם אם הוריהם כבר אפו
מצות.
על כן נאפו המצות במרתפים, לאחר חצות, כשהילדים כבר עלו
מזמן על משכבם, ועד הבוקר העלימו את שרידי הקמח. לימודיהם התורניים של בני
יהדות משהד, אשר נעשו בסתר ולאחר שעות הלימודים, התקיימו בעיקר בחצר בית
הכנסת או בביתו של המורה ־ ה“כליפה”. הלימודים התרכזו בלימוד התורה, משנה,
תפילות ופיוטים. באותם ימים רק יחידי סגולה היו בקיאים בתלמוד, במדרשי חז“ל
ובספרות ההלכה והשו”ת ועל כן כמעט ולא נמצאו מורים יהודים אשר יוכלו ללמד
מקצועות אלו.



68. עלילת הדם ברודוס (1840):
עלילת הדם ברודוס אירעה בשנת 1840 באי רודוס שביוון (אז חלק מהאימפריה העות’מאנית), אז האשימה
הקהילה היוונית האורתודוקסית את היהודים באי ברצח למטרת פולחן של ילד נוצרי
שנעלם בפברואר אותה שנה.
בתחילה זכתה העלילה לתמיכת הקונסולים של כמה מדינות
אירופיות, כולל בריטניה, צרפת, האימפריה האוסטרית, שוודיה ויוון, אם כי
מאוחר יותר כמה מהן תמכו בקהילה היהודית. אף המושל העות’מאני של רודוס שבר
את המסורת הארוכה של ממשלות העות’מאנים (אשר הכחישו בעקביות את הבסיס
העובדתי של האשמות עלילות הדם) ותמך בהאשמת הרצח. הממשלה עצרה מספר נכבדים
יהודיים, חלקם עונו והתוודו, והטילה סגר על כל הרובע היהודי למשך 12
יום.
בעקבות המצב פנתה הקהילה היהודית ברודוס בבקשת עזרה
מהקהילה היהודית בקונסטנטינופול, שהעבירה את הערעור לממשלות אירופה בהן
בריטניה ואוסטריה שם זכו הקהילות היהודיות להגנת השלטון. הם שלחו מכתבים
רשמיים לשגרירים בקונסטנטינופול שגינו בצורה חד משמעית את עלילת הדם, ועד
מהרה החל להיווצר קונצנזוס סביב חפותה של הקהילה. מושל רודוס שלח את המקרה
לממשלה המרכזית, שיזמה חקירה רשמית בפרשה.
ביולי 1840 קבעה החקירה את חפותה
של הקהילה היהודית. לבסוף, בנובמבר של אותה שנה, הוציא הסולטאן העות’מאני
צו (פירמן) המגנה את עלילת הדם כשקרית.



69. עלילת דמשק (1840):
עלילת הדם בדמשק הייתה עלילת דם שהתחוללה בדמשק בשנת 1840 ה’ת""ר, וחוללה זעזוע גדול בקרב יהדות
העולם. בעקבות היעלמותם של נזיר נוצרי ומשרתו המוסלמי הואשמו דמויות מפתח
בקהילה היהודית בדמשק בחטיפתם וברציחתם לצורך שימוש בדמם לאפיית
מצות.
בחקירה אכזרית שנוהלה על ידי מושל סוריה ולובתה על ידי
הקונסול הצרפתי מצאו את מותם מספר חשודים. העלילה הופסקה הודות להתערבותם
של אישי ציבור יהודיים ומדינאים מן המערב.



70. עלילת דם בירושלים (1847):
במרץ 1847 נער עולה־רגל יווני יידה
אבן בנער יהודי. היהודי יידה בו אבן בחזרה, וזו פצעה את קרסולו של הנוצרי.
תוך זמן קצר קמה מהומה וכוהני המנזר היוונים דרשו נקמה ביהודים, על כך
שלדבריהם דקרו בסכין ילד נוצרי תמים כדי להשתמש בדמו לאפיית המצות לפסח.
הצדדים הובאו למשפט והדיון בוטל מחוסר עניין, אולם כעבור שלושה ימים טענו
היוונים כי מצב הפצע הוחמר, ושעל פי ספריהם העתיקים, היהודים דבקים במנהג
השימוש בדם. הפחה הורה ליהודים להשיב על טענות היוונים כעבור שבוע, שבמהלכו
סבבו היוונים והארמנים ברחובות העיר, התנכלו ליהודים ואיימו גם על
נשים.
ביום הבירור, הגיעו לסראיה אנשים רבים מהכנסייה היוונית
וקראו מספרי ההיסטוריונים של הכנסייה וכתבים ישנים אחרים את ההאשמות
שהיהודים משתמשים בדם נוצרי לפסח. כאשר נשאלו על כך גם נכבדי המוסלמים,
השיבו כי בספרי הקודש שלהם ניתן למצוא בעקיפין זכר להאשמות כאלו, ולכן
ייתכן שהפשע אכן התרחש. הרבנים שנשלחו על ידי הרב הראשי הביאו ראיות מהתנ""ך
ומספרי ההלכה כי לא ייתכן שמעשה כזה נעשה על ידי יהודי והסתמכו על הפירמאן
של הסולטן מ־1841, שקבע כי היהודים נקיים לגמרי
מההאשמה הזו. מלבד הקונסול הבריטי, אף קונסול אחר לא התערב לעזרת
היהודים.
לאחר שהמאשימים והמוסלמים השיבו בשלילה לשאלת הפחה אם
בכוונתם לסתור את הפירמאן של הסולטן, פסק הפחה על קנס קטן לריפוי הקרסול
וסגר את הדיון.



71. עלילת הדם בסוראמי (1850):
בגאורגיה של יוני 1850 נעלם ילד
קטן, בן לזוג מהעיר גורי, שהתארח בבית משפחה בסוראמי. גופתו של הילד נמצאה
כעבור ארבעה ימים, והיהודים הואשמו ברציחתו. בנתיחה שלאחר המוות קבע הרופא
כי הילד לא הומת בידי אדם. אולם, התושבים לא באו על סיפוקם והאשימו את
הרופא בקבלת שוחד. הם פרצו לבתי היהודים על מנת להתעלל בהם. כשהגיעו
החוקרים לחקור את הרצח, פנו מיד לחיפוש ראיות נוספות בבתי היהודים ומצאו
פיסת בד מוכתמת בדם (כנראה דם וסת). שלושה חודשים לאחר שהחוקרים אספו את
הראיות, זומנו המאשימים לבית המשפט למתן עדות, והיהודים נדרשו להודות
באשמה.
כיוון שלא הודו, נשלחו למאסר שמונה מלומדים מיהודי סוראמי,
ועברו עינויים שם. שניים מהם מתו בעקבות עינויים אלה. יהודי המקום פנו אל
הקהילה היהודית בקושטא, והביאו את העניין לידיעת משה מונטיפיורי. למרות
מאמצעיו, לא שוחררו העצורים לבתיהם אלא נשלחו לסיביר.



72. עלילת הדם בסראטוב (1852־ 1853):
עלילת הדם בסראטוב הייתה עלילת דם שראשיתה ב־1853
בעיר סראטוב שבאימפריה הרוסית ואשר גררה בירור מקיף בשאלה
האם היהודים מצווים על רצח פולחני כזה. על אף שהבירור העלה חרס, נדונו
שלושה מחברי הקהילה היהודית בסראטוב למאסר ממושך ועבודת פרך. עלילת הדם
הסעירה את רוסיה במשך כעשור.
סראטוב הייתה עיירה מחוץ לתחום המושב, אולם, הצאר ניקולאי
הראשון התיר בצו התיישבות במקום של יהודים שהשתחררו לאחר שירות בצבא
(“קנטוניסטים”). האוכלוסייה המקומית לא הכירה כמעט יהודים ואת המידע
אודותיהם השיגה מדרשות כמרים וכתבים מימי הביניים.
בדצמבר 1852 ובינואר 1853
נעלמו שני ילדים נוצרים כבני עשר, ממעמד הפועלים. גופות
הילדים אותרו כשלושה חודשים מאוחר יותר, על גדות הוולגה, כאשר ניכרו בהן
סימני אלימות וסימני השחתה סביב איבר המין, המדמים כביכול ברית מילה. עד
מהרה פשטה השמועה, שלובתה על ידי אנשי הכמורה המקומיים, שאת הרצח ביצעו
יהודים והתובע המקומי הצהיר שהיהודים אשמים ביצוע רצח למטרות פולחן. נמצאו
גם עדים שהצהירו על כך שראו את המעשה ואף ידעו להצביע על המוהל המקומי כמי
שביצע את המעשה. שלושה יהודים הושמו במעצר ונחקרו ארוכות על ידי חוקר מיוחד
שנשלח מסנקט פטרבורג הבירה על מנת לחקור את מנהגי היהודים ולמצוא ראיות
מרשיעות למנהגם לרצוח ילדים נוצרים. על אף חקירות ארוכות וקשות סירבו
היהודים להודות הן ברצח עצמו והן במנהג הפולחני כביכול בו הואשמו.
לשם החקירה הוחרמו ספרי קודש ונעצרו חברים נוספים בקהילה,
כאשר אחת “הראיות המרשיעות” הייתה איור מתוך הגדה של פסח בו נראה פרעה רוחץ
בדם ילדים יהודים.
האירוע גרם לכך שגם באזורים אחרים, תחילה בקרבת מקום ולאחר
מכן רחוק יותר, החלו רדיפות ומשפטים של יהודים בשל האשמות דומות עקב ילדים
שנמצאו מתים ויהודים רבים נשלחו לכלא ללא צורך בחקירות נוספות.
ביולי 1854 החליט הצאר ניקולאי
למנות ועדה ממלכתית לחקירת “העיקרים החשאיים של הקנאות היהודית” כיוון
שלדבריו, “אפשר שנמצאים בין היהודים חדלי־אישים כאלה, שיש להם צורך
בדמי־נוצרים למנהגיהם, כמו שישנן, לדאבוננו, גם בינינו הנוצרים כּתּות
נוראות ומופלאות בּדומה להם”. לאחר שמונו מספר ועדות ברמות שונות, הוקמה
ב־1855 ועדה מקצועית ליד המחלקה לעדות לא־נוצריות
של משרד הפנים, שתפקידה היה להכריע את העניין מתוך קריאה בספרי הקודש
שהוחרמו. הוועדה דנה במשך כשנתיים ובסופו של דבר הגיעה למסקנה שלא נמצא כל
רמז לכך שחלה על היהודים מצווה לרצוח ילדים נוצרים או להשתמש בדמם.
ב־1857 הובאו מסקנות הוועדה לדיון
בסנאט, שנשלט כעת על ידי אלכסנדר השני, שם נחלקו הדעות בין הצירים והדיון
הועבר למועצה המדינית. המועצה הגיעה להחלטת־פשרה לפיה היא מקבלת את המסקנות
הכלליות, לפיהן אין להאשים את היהודים ככלל בביצוע רצח פולחני, אך מסרבת
לבטל את התביעה מול מבצעי הרצח בסראטוב, שאשמתם לא הופרכה. נשיא המועצה,
הנסיך אורלוב סיכם שהמועצה תקבע את אשמתם של היהודים מסראטוב ואלו נדונו
במאי 1860 למאסר עם עבודת פרך. גזר הדין אושרר
בחתימת ידו של הצאר, על אף השתדלותו של הברון יוסף גינצבורג למתן
חנינה, זאת לאחר שהנאשמים כבר ריצו עונש מאסר בפועל במשך שמונה שנים. שניים
מבין האסירים היהודים התאבדו בכלא ורק אחד, המוהל יושקביצ’ר, שוחרר לבסוף
ב־1867 בהוראת הצאר, לאחר שריצה 15 שנות מאסר, בהשתדלותו של אדולף כרמיה.



73. חטיפת הילד בבולוניה (1858):
ב־1858 בעיר בולוניה שבאיטליה,
כשהעיר הייתה חלק של מדינת האפיפיור, קרה מקרה שילד יהודי, אדגרדו מורטארה,
הוטבל בסתר על ידי משרתת נוצריה ונלקח על ידי המשטרה כדי לחנכו לנצרות נגד
רצון הוריו. פרשת מורטארה התפרסמה ברחבי העולם והתרחשה בתקופה שההשפעה של
הכנסייה נחלשה בכל אירופה. הפניות של הקהילה היהודית לאפיפיור לא
הועילו.



74. פוגרום אודסה השני (1859):
גם הפוגרום של שנת 1859 היה קשור למתח בין היהודים ליוונים באודסה, כמו הפוגרום הראשון של 1821. מנהיגיו וכמעט כל משתתפיו היו ספנים יווניים כמו גם יוונים
מקומיים שהצטרפו אליהם. הפוגרום התרחש בחג הפסחא הנוצרי (Easter
Sunday). העיתונות המקומית, שלא הייתה ידידותית ליהודים, ניסתה להפוך אותו למאבק מקרי.
המושבה היוונית הייתה באותו זמן דומיננטית בממשל כמו גם
במסחר של העיר, והיסטוריונים מציינים מאבק כלכלי –מסחרי בין שני המיעוטים
העירוניים, היוונים והיהודים, בנוסף לחיכוכים דתיים שהובילו בסופו של דבר
לפוגרומים. עם זאת, לאחר 1871, הפוגרומים באודסה
תפסו צורה אופיינית של יתר הפוגרומים בשטחי האימפריה הרוסית בו האוכלוסייה
הרוסית פרעה ביהודים.



75. עלילת גאלאץ (1859):
במאה ה־19, בערי נסיכות מולדובה,
יאשי, בקאו, גאלאץ, רומאן ומקומות נוספים היו עלילות דם נגד היהודים,
עלילות עם תוצאות קשות. המקרה של גאלאץ אופייני למדי. בגאלאץ, בחג הפסחא של
שנת 1859 היו פרעות אלימות בהם יהודים נהרגו
ונפצעו, בתי כנסת נהרסו, גלילי תורה נשרפו, בתים וחנויות נבזזו ונהרסו
והשלטונות בתגובה עצרו את היהודים. האירוע התחיל ביום 12 באפריל 1859 עם האשמה שהיהודים הוציאו דם מידו של ילד נוצרי ולמחרת בלילה נעצרו 15 יהודים. ב־14 באפריל, בשעת התפילה, אלפי נוצרים התנפלו על בית הכנסת והכו ביהודים. 50 ספרי תורה, ספרים,
קישוטים ותשמישי דת שונים הועלו באש ואת הרהיטים השונים נפצו. כל בתי
היהודים נבזזו והיהודים, גברים נשים וילדים, הוכו עד זוב דם. פניות
לקונסולים הזרים לא עזרו. הברון רוטשילד התערב וביקש את הגנתו של אלכסנדרו
יואן קוזה (פוליטיקאי והשליט הראשון של הנסיכויות המאוחדות של ולאכיה
ומולדובה) ולאחר מכן שוחררו העצורים היהודיים ללא משפט.



76. פוגרום ביהודי תטואן (1859):
ב־1859, כאשר החלה הפלישה הספרדית לעיר תטואן שבמרוקו, פרעו התושבים ביהודי העיר והרגו כ־400 מהם. רוב האחרים נמלטו על נפשם.



77. הצו לגירוש היהודים ממחוז טנסי (1862):
צו מספר 11 (באנגלית:
General Order No. 11), או הצו לגירוש היהודים ממחוז טנסי, שהוצא על ידי הגנרל יוליסס סימפסון גרנט ב־17 בדצמבר 1862, הורה לגרש את כל היהודים
ממחוז צבאי שכלל חלקים מטנסי, מיסיסיפי וקנטאקי, בזמן מלחמת האזרחים
האמריקנית מצד כוחות האיחוד. הצו יצא לפועל באופן חלקי בלבד ובוטל
ב־4 בינואר 1863 על ידי אברהם לינקולן, נשיא ארצות הברית.
בחוקה האמריקנית אין התייחסות לקבוצות אתניות או דתיות
(מלבד השחורים), היות שהיא עוסקת ביחידים ולא בקבוצות. הדבר בא לידי ביטוי
במפקדי האוכלוסין האמריקניים, שבהם אין קטגוריית דת.
גם בתחום העיסוק קיים שוויון בין־דתי ובין־אתני: כל אדם
יכול לעסוק בכל עיסוק מותר ולכהן בכל משרה רשמית ללא מגבלות דת או מוצא
אתני.
מלחמת האזרחים בארצות הברית הייתה מרוכזת בשתי חזיתות
עיקריות: האחת באזור נהר הפוטומק, והשנייה במערב, בעמק המיסיסיפי. לאחר
שמצביאי הצפון הצליחו להשתלט על חלק מעמק המיסיסיפי, עד העיר ממפיס, קיבל
הגנרל יוליסס סימפסון גרנט את הפיקוד על מחוז טנסי ב־25 באוקטובר 1862.
לתושבים של כל אחד מהצדדים במלחמת האזרחים היה מחסור
במוצרים מסוימים, והסחר המשיך לפרוח בין האויבים גם בעת המלחמה. בצפון
הייתה חסרה הכותנה, ובדרום חסרו ציוד הלחימה, הציוד הרפואי ומטבעות כסף
וזהב. באזורי הקרבות טנסי ומיסיסיפי היה מלאי עודף של כותנה, שעלה על הנדרש
למדינות הדרום, והספסרים קנו את עודפי הכותנה ומכרו אותם למדינות הצפון
תמורת זהב.
ב־28 באוגוסט 1862 משרד האוצר פרסם תקנות האוסרות להעביר סחורות למדינות
הקונפדרציה. למרות התקנות, המשיכו סחורות לעבור בין הצדדים היריבים. בין
הסוחרים היו גם יהודים, אלא שהגנרל גרנט עשה הכללה וזיהה את כל הסוחרים
כיהודים ואת כל היהודים כסוחרים העוברים על החוק.
ב־17 בדצמבר 1862 חתם הגנרל גראנט על הצו לגירוש היהודים ממחוז טנסי. נוסח הצו:
“היהודים כמעמד המפר את כל תקנות הסחר שהונחו על ידי משרד האוצר וגם פקודת
המחוז, מגורשים בזה מן האזור בתוך עשרים וארבע שעות מקבלת הפקודה. מפקדי
תחנות הצבא ישגיחו, שכל מעמד האנשים האלה יקבל רישיונות מעבר ויידרש לעזוב.
אם ישוב אחד מהם לאחר הודעה זו, ייאסר ויוחזק בכלא עד שתזדמן אפשרות לשלחו
החוצה כאסיר. אלא אם יהא מצויד ברישיון מן המטה הראשי. שום רישיונות מעבר
לא יינתנו לאנשים אלה, שירצו לבקר במטה הראשי כדי לבקש רישיונות
מסחר”.
הפקודה החלה להתבצע, ומשפחות שלמות נאלצו לעזוב את אזור
מגוריהם, לרבות משפחות מכובדות. יהודי ארצות הברית הזדעזעו לשמע הפקודה. הם
היו רגילים לשוויון ממסדי מאז שרגלם דרכה באדמת צפון־אמריקה. ליהדות ארצות
הברית מעולם לא הוענקה אמנציפציה נפרדת ומיועדת (שכן לפי החוקה האמריקנית
אין לשיוך הדתי השפעה על מעמד הפרט), ולכן לא פחדו לאבד אותה אם יילחמו
לביטול הצו. בהתחלה הם פנו לדרגים המקומיים, ומשלא קיבלו עזרה מדרגים אלה ־
פנו ישירות לנשיא אברהם לינקולן שיבטל את הצו.
הנשיא לינקולן, שהיה ידוע כאוהד של חירויות האדם ושל
השוויון, פעל כנגד הצו וביטל אותו מיידית ורטרואקטיבית. היהודים הצליחו
במאבקם.
הצו לא היה הגילוי האנטי־יהודי היחיד בתקופת מלחמת
האזרחים, והוא רק אחת, מהדוגמאות שהעלילו על היהודים הן במחנה האיחוד, והן
במחנה הקונפדרציה. עם־זאת, שאר גילויי האנטישמיות היו מוגבלים לדעות קדומות
בתחום הפרט, וזהו הגילוי היחיד שהגיע לתחום המדיניות הציבורית.
התקרית לא גרמה נזק רב למערכת היחסים של גרנט עם הקהילה היהודית האמריקנית. הוא זכה בבחירות לנשיאות ארצות הברית 1868 וקיבל את רוב קולות היהודים. גרנט כנשיא הפך לאחד מגדולי הידידים
של היהודים בהיסטוריה האמריקנית: הוא מינה יהודים רבים למשרות ממשלתיות,
יותר מכל נשיא קודם. הוא גינה את מעשי הזוועה שבוצעו נגד יהודים באירופה,
והדגיש את זכויות האדם כנושא מרכזי בארצות הברית. בשנת 1874 הנשיא גרנט השתתף בחנוכת בית הכנסת “עדת ישראל” בוושינגטון, עם
כל חברי הקבינט. זו הייתה הפעם הראשונה בה נשיא אמריקאי השתתף בטקס חנוכת
בית כנסת. היסטוריונים רבים רואים בפעולה זו חלק מהמאמץ המתמשך שלו לפיוס
עם יהדות ארצות הברית.



78. שריפה בפיוטרקוב טריבונסלקי (1865):
החל מ־1861 הוטב יחס הפולנים
ליהודים בעיר הפולנית פיוטרקוב טריבונסלקי, בהשפעת התנועה הלאומית הפולנית
שדגלה באחוה יהודית־פולנית. אולם משדוכא המרד הפולני חזר מצבם של היהודים
להיות בעייתי. למשבר הכלכלי באותה עת נוספה שריפה שפרצה ב־1865
ושרפה את כל הבתים והחנויות של היהודים.



79. עלילת גאלאץ (1868):
ב־ 21 בספטמבר 1868 בעיר גאלאץ שבנסיכות מולדובה בעל חנות יהודי ביקש מנער רומני
לגזור עבורו כמה מטפחות, כי לא רצה לגזור בעצמו ביום השבת. הנער נפצע עד
זוב דם מהשימוש במספרים ונפוצה השמועה שהיהודי רצה לקחת מדמו. המון התחיל
להתפרע, ארבעה בתי כנסת נבזזו ונהרסו, וספרי תורה נקרעו לגזרים. בתי
היהודים נבזזו ו־90 יהודים נפצעו. בעקבות תלונות היהודים הודח לבסוף המושל ושולמו אלף מטבעות זהב כפיצוי.



80. פוגרום בירוסלב (1869):
ב־1869 סבלה הקהילה היהודית בעיר
ירוסלב (שבפולין של היום) שהייתה אז תחת השלטון האוסטרי, מפוגרום שארך
כשבועיים. הפוגרום זכה לעידוד השלטונות המקומיים של ירוסלב, והוא הופסק רק
לאחר התערבות השלטון האזורי בלבוב.



81. פוגרום אודסה השלישי (1871):
למרות שהפוגרום של 1871 באודסה
נגרם בחלקו על ידי שמועה שהיהודים השחיתו את הכנסייה של הקהילה היוונית, לא
השתתפו בו יוונים רבים. העוינות הרוסית כלפי היהודים באה לידי ביטוי
בפוגרום זה, כשרוסים הצטרפו ליוונים בהתקפות על היהודים. דבר זה נתפס
כנקודת מפנה בתולדות יהדות רוסיה. הפוגרום הוביל כמה פובליציסטים יהודים,
דוגמת הסופר פרץ סמולנסקין, להטיל ספק באפשרות של השתלבות יהודים בחברה
הנוצרית, ולקרוא למודעות גדולות יותר כלפי הזהות היהודית ־לאומית
שלהם.



82. עלילת הדם בסולייוב (1872):
סולייוב היא עיירה השוכנת בפולין של היום, בה התקיימה עד השואה קהילה יהודית גדולה.
יהודים התיישבו בסולייוב רק בסוף המאה ה־18, עם ביטול האיסור על מגורי יהודים בה. במהלך המאה ה־19
גדלה האוכלוסייה היהודית בעיירה, והקהילה המקומית נעשתה
לקהילה עצמאית ונפרדת מקהילת פיוטרקוב טריבונלסקי (קהילה יהודית עתיקה
בפולין). לקראת סוף אותה מאה נמנו ביישוב 1,881 יהודים.
בשנת 1872 הופצה בעיירה עלילת דם
לפיה היהודים העלימו נערה כדי להקיז את דמה לאפיית מצות. למרות מציאת
הנערה, נערכו פרעות ביהודי העיירה.



83. פוגרום איזמאיל (1872):
האזכור הראשון ליהודים בעיר איזמאיל שכיום באוקראינה, הוא משנת 1769. עם סיום המלחמה העות’מאנית־רוסית בשנת 1812, סופחה לאימפריה הרוסית, והיהודים קיבלו זכויות שוות לשאר המתיישבים בעיר.
בשנת 1872, גנב יהודי מומר כלי כסף
מהכנסייה הראשית בעיר. כשנתפס, טען כי מספר יהודים בהם אחד מראשי הקהילה
ורבניה, הם אלו ששלחוהו. בעקבות המקרה, נערכו פרעות ביהודי העיר, שעוררו את
דעת הקהל הבינלאומית, והביאה להתערבות שגרירי המעצמות הגדולות
ברומניה.
בשנת 1878 הוחזר האזור לשליטת
רוסיה, יהודים רבים גורשו לתחומי רומניה, שגרשה אותם חזרה לרוסיה. עד
לשנת 1892, לא קיבלו היהודים אזרחות רוסית. באותן השנים, הוגבלו מגורי היהודים באזורי הגבול.



84. עלילות איזמיר וקונסטנטינופול (1872־ 1874):
בשנים 1872–1874 נפוצו עלילות דם בערים איזמיר ואיסטנבול בטורקיה, אשר גרמו סבל
רב ליהודים מידי היוונים שישבו אז בערים אלו.



85. עלילת הדם בסצ’רחה (1878):
עלילת דם מפורסמת התרחשה ב־4 באפריל 1878 בכפר פרוויסי ליד סצ’חרה
שבנפת סצ’חרה אימרתי שבגאורגיה, שם הואשמו תשעה רוכלים יהודים ברצח ילדה
נוצרייה בת 6, זארא מודבדזה, ושימוש בדמה לאפיית
מצות. הם הועמדו למשפט בבית הדין המחוזי בכותאיסי. דבר העלילה זכה לפרסום
רב בעיתונות היהודית ברוסיה, והיא הביאה להתגייסותם של אישים יהודים,
ובראשם הברון גינצבורג מסנקט פטרבורג. שני עורכי דין נודעים, קרופניק
היהודי ואלכסנדרוב הרוסי, שנקראו להגן על הנאשמים, הצליחו במרץ 1879
להפריך את ההאשמות, והנאשמים זוכו.
לאחר עלילת הדם בסאצ’חרה והמהומות שאירעו בשנת 1895
בכותאיסי בין נוצרים ליהודים, יצאו המשוררים סרגיי מסחי
ואנטון פורצלאדזה להגנת היהודים, תוך הבעת גינוי חריפה לתופעת הקנאות הדתית
והלאומית כמנוגדת לתרבות ולמסורת הגאורגית. הגישה האוהדת ליהודים שרווחה
בחוגי האינטליגנציה מצאה את ביטויה גם בתחום הפוליטי, כאשר הצירים הגאורגים
בדומה הרוסית הגנו לא אחת על ענייני היהודים. סטודנטים גאורגים עמדו לצד
היהודים בזמן הפרעות שפרצו ביהודי אודסה ב־1905, הגנו עליהם בגופם, ואחד מהם אף שילם על כך בחייו.



86. הטבעת המונח “אנטישמיות” (1879):
המונח אנטישמיות מתועד לראשונה בגרמניה בשנת

למילה “שמי” צורפה המילה היוונית “אנטי” שמשמעותה “נגד”.

בשנת 1851 השתמש הוגה הדעות האנגלי תומאס קרלייל במינוח “מהומות אנטישמיות” (Anti־Semitic riots) לציון מהומות כנגד יהודים.
משנת 1875 מופיע המונח בפרסומים אנטי־יהודיים בגרמניה.
החל בשנת 1879 השתמש העיתונאי והתעמולן הגרמני וילהלם מאר (Marr) במינוח כמטבע לשון שגורה ומכאן יוחסה לו בטעות טביעת המונח.
תפיסתו של מאר מיקדה את תשומת הלב בזן חדש של שנאה
אידאולוגית כלפי היהודים, שנאה שמניעיה אינם דתיים אלא גזעניים חילוניים.
מאר השתמש במונח כדי לציין בו את התנועות האנטי יהודיות שרווחו אז באירופה.
בגרמניה התחילה האנטישמיות המדינית.
במהלך המאה ה־20 התקבל המונח בשפה
העברית ובשפות אחרות במשמעות של עוינות או שנאה ליהודים הכולל את כל צורות
האיבה כלפי יהודים במהלך ההיסטוריה.



87. פוגרום אודסה הרביעי (1881):
לאחר הפרעות של פוגרום אודסה הרביעי, ובמיוחד לאחר
1882, רבים מתושבי אודסה היהודים ברחו לארצות אחרות ־
בעיקר לארצות הברית ולארץ ישראל. למרות זאת, גדלה האוכלוסייה היהודית בעיר,
בעיקר בזכות היהודים שהגיעו מהאזורים הכפריים.



88. פוגרום בקייב (1881):
ב־26 באפריל 1881 התרחש בעיר קייב (שהייתה אז בשטחי האימפריה הרוסית) פוגרום כנגד
האוכלוסייה היהודית, מספר אנשים נהרגו, 20 נשים
עונו ומאות דירות ועסקים יהודיים חובלו. המשטרה המקומית סייעה
למתפרעים.



89. הסופות בנגב (1881־  1882):
ה“סופות בנגב” או “הפרעות בנגב” הוא כינוי לפוגרומים שנערכו החל באפריל 1881 ועד מאי 1992 ביהודי דרום־מערב האימפריה הרוסית (בעיקר בחבלי הארץ של אוקראינה
של היום).



90. עלילת טיסאסלר (1882):
עלילת טיסַאֶסלר (בהונגרית: A Tiszaeszlári
vérvád) הייתה עלילת דם שהתרחשה בכפר טיסאסלר (Tiszaeszlár) במזרח הונגריה בשנת 1882.
היעלמותה של הנערה הנוצריה אסתר שוימושי ב־1882
בכפר טיסאסלר שבהונגריה, גררה אחריה האשמות שהוטחו ביהודים ולובו בהסתת צירי פרלמנט אנטישמיים. 15 יהודים הועמדו לדין, ביניהם היה שוחט הקהילה שלמה שוורץ.
שני בניו של שמש הקהילה, יוסף שארף, נחטפו והוחזקו בידי
הכנסייה, והגדול בהם (שהיה כשיר להעיד) עבר שטיפת מוח עד שהסכים להעיד
שראה, כביכול מבעד לחור המנעול של בית הכנסת, כיצד השוחט שוורץ חותך את
גרונה של הנערה במרתף בית הכנסת. הסניגור, הסופר ההונגרי קארוי אטווש
(Károly Eötvös), הביא את השופטים לבית הכנסת כדי
שייווכחו במו עיניהם שלא ניתן לראות דבר מהמקום שציין הנער, ולמעשה לא היה
כלל חור מנעול באותה דלת.
המשפט גרם למהומות אנטישמיות ואף לפוגרומים בפרשבורג (כיום
ברטיסלאבה) ובערים אחרות, והממשלה נאלצה להכריז על משטר צבאי ולשלוח פלוגות
צבא לאזורים שבהם התגוררה אוכלוסייה יהודית. ראש הממשלה, קלמן טיסה, הכריז
שכל עוד הוא מכהן בתפקידו לא ירשה פגיעה ביהודים חפים מפשע.
באחד הימים נמשתה גופת נערה מנהר הטיסה והתברר שלא היו
עליה כל סימני אלימות. אמה של הנערה, בלחץ הכנסייה, סירבה לזהות את הגופה
כבתה הנעדרת, והדייגים שמשו את הגופה עונו בידי השופט החוקר, עד שהעידו
שהיהודים מסרו להם גופה הלבושה בבגדי הנעדרת, שאותה גנבו מאחד מבתי החולים
בעיר, כדי שישליכוה בנהר וימשוה לאחר כמה ימים. אלא שלא היה בידי התביעה כל
דיווח על גופה חסרה משום בית חולים. הגופה נשלחה לבודפשט ושם קבעו פתולוגים
ממשלתיים ־ קובאץ' ויקטור באבש שמדובר בגופת הנעדרת שהייתה בהיריון וכנראה
התאבדה בטביעה, לאחר שחברהּ ברח במקום לשאתהּ לאישה כפי שהבטיח.
הסנגור אטווש שהיה ראש המפלגה הליברלית וחבר הפרלמנט
ההונגרי שילם מחיר אישי כבד על הסכמתו להגן על יהודים בהתנדבות: הוא סולק
ממפלגתו, איבד את מקומו בפרלמנט וסבל רדיפות נוספות מצד העיתונות ומצד
חבריו למקצוע. כיום הוא נחשב בהונגריה לגיבור לאומי ולאישיות נערצת. הנער
מוריץ שארף, שהעיד נגד השוחט, היגר להולנד, שם חזר ליהדות ופרסם את
זכרונותיו מהפרשה. על פרשה זו כתב הסופר ארנולד צווייג את הרומן “השליחות
של סמאל”, שעובד למחזה בשם “עלילת דם בהונגריה”.



91. פוגרום דניפרו (1883):
העיר דניפרו שבאוקראינה שוכנת על נהר הדנייפר ובשנת 1804 נכללה בתחום המושב. בשנת 1864 בעיר היו חמישה בתי כנסת, 15 “חדרים”, תלמוד תורה וכן מכללה להכשרה מקצועית. ב־20־ 21 ביולי 1883 נערך פוגרום ביהודי העיר, אך הוא הופסק עד מהרה.



92. פוגרום אודסה החמישי (1886):
בשנת 1886 חל פוגרום נוסף בעיר אודסה שהייתה שייכת לאימפריה הרוסית (כיום באוקראינה).



93. עלילת קורפו (1891):
לקראת סוף המאה ה־19 התגוררו בקורפו שביוון כ־5,000 יהודים, מחולקים בין שתי
קהילות ־ יוצאי איטליה, המכונים “פולייזים”, ויוצאי יוון, המכונים
“גרקים”.
מצבם הכלכלי של יהודי קורפו היה טוב וביניהם לבין שכניהם
הנוצרים היו קיימים יחסי כבוד הדדי, אך מתחת לפני השטח ביעבעו רגשות
אנטישמיים שהתפרצו ב־1891 בעקבות גילוי שק ובו גופה
ערופת ראש של ילדה בחצרו של אחד היהודים. הילדה שנרצחה, רובינה סרדס, הייתה
ילדה יהודיה, בתו של חייט, אך הנוצרים ראו אותה כמריה דסילה, נערה נוצרייה
שאומצה על ידי חייט יהודי. הרוחות בקרב הנוצרים סערו והתושבים יצאו לרחובות
במטרה לעשות שפטים ביהודים. רק התערבות הבישוף של קורפו, שבאה בעקבות בקשתו
של רב הקהילה, מנעה פוגרום. עקב מקרה זה היגרו כ־3,000 מיהודי קורפו, בעיקר בעלי היכולות שביניהם, לטריאסטה שבאיטליה
ולאלכסנדריה שבמצרים, והקהילה היהודית בקורפו קטנה לכדי מחצית
מגודלה.



94. גירוש מוסקבה (1891):
“גירוש מוסקבה” או “גלות מוסקבה” הוא כינוי לגירוש היהודים
ממוסקבה, כחלק מגירוש מקיף יותר של יהודים מתחומי “רוסיה הקדושה” לתחום
המושב, שאירע בשנת 1891 בפקודת סרגיי
אלכסנדרוביץ', הנסיך הגדול של רוסיה, עם מינויו לתפקיד המושל הראשי של
העיר מוסקבה בידי אחיו הצאר אלכסנדר השלישי.
הגירוש המקיף יותר כלל גירוש כולל של יהודי אזור הספר, שהוגדר במרחק 266,700 ק""מ מגבול האימפריה הרוסית, וכלל יהודים מקורלנד, אסטוניה ופינלנד.
צו הגירוש פורסם בחג הפסח של שנת ה’תרנ""א. הגירוש המלא של 25,000־ 30,000 יהודי
מוסקבה נמשך כשנה, במהלכה גורשו היהודים בשלבים: תחילה הרווקים וחסרי
הילדים, אחריהם גורשו בעלי המשפחות הקטנות (עד 4 ילדים), ובסיום התהליך גורשו גם בעלי המשפחות הגדולות, שחלקן גרו
בעיר יותר מ־ 40 שנה. נשים שביקשו להישאר בעיר, הוכרחו להירשם כזונות כתנאי להישארותן.
בעקבות הגירוש חלה גם הרעה חמורה במצבם הכלכלי של
המגורשים. להרעה זו נודעה השפעה על מימוש תוכניות התיישבות של חובבי ציון
בארץ ישראל. אגודת “מחנים” של הרב יעקב מזא""ה ונחום ז’ק, התפרקה בשל
אי־יכולת חבריה לעמוד בתשלומים, וקרקעותיה נמכרו לברון רוטשילד. הפחד שזרעה
בשורת הגירוש בקרב יהודי רוסיה, שימש כזרז לתוכניותיו של הברון מוריס
הירש להגירת יהודי רוסיה לארגנטינה.



95. פרשת דרייפוס (1895):
פרשת דרייפוס היא עלילה אנטישמית, שגרמה למשבר פוליטי שהתרחש בצרפת ב־1895, ובה הואשם אלפרד דרייפוס –
קצין תותחנים יהודי־צרפתי בדרגת סרן – כי בגד במדינתו וריגל לטובת גרמניה.
העיתון שפרסם זאת לראשונה היה “המילה החופשית” (La Libre
Parole), בטאונו של העיתונאי האנטישמי אדואר דרימון.
האירוע התרחש בתקופה שהעם הצרפתי ביקש לנקום על התבוסה לגרמנים במלחמת
צרפת־פרוסיה בשנת 1870.
באוקטובר 1894 חשף המודיעין של הצבא הצרפתי איגרת (Bordereau) שנשלחה אל השגרירות
הגרמנית בפריז ובה פירוט של מסמכים צבאיים חסויים צרפתיים. אלפרד דרייפוס,
שהיה היהודי היחיד ששירת במטה הכללי, נחשד בשליחת האיגרת, והועמד לדין בבית
דין צבאי, אף על פי שלא היו ראיות ממשיות נגדו. כדי להשיג הכרעה במשפט,
שנערך בדלתיים סגורות, הציגה התביעה ראיות מזויפות אשר לא הותר להגנה לעיין
בהן. לחפותו, טען דרייפוס כי הוא אזרח נאמן לצרפת ודחה את אשמת הריגול.
בזמן המשפט נשמעו ברחובות פריז מדי ערב צריחות האספסוף “בוז ליהודים!”.
הראיות המזויפות שכנעו את שופטיו באשמתו. פסק הדין, ב־22 בדצמבר 1894, קבע כי הוא אשם בבגידה.
דרייפוס נדון למאסר עולם באי השדים שמול חופי גיאנה הצרפתית. כעבור
שבועיים, ב־5 בינואר 1895,
נשללו מדרייפוס דרגותיו הצבאיות בטקס צבאי פומבי משפיל שנערך בכיכר הגדולה
שמאחורי האקדמיה הצבאית. הכניסה לכיכר הותרה רק לקצינים ולמספר עיתונאים,
ביניהם תיאודור הרצל, אולם מחוץ לשערי הברזל צפה בטקס קהל צופים גדול.
דרייפוס הרים את יד ימינו וקרא בקול רם: “אני נשבע ומצהיר שאתם משפילים אדם
חף מפשע. תחי צרפת!”. לאחר מכן נתלשו סימני הדרגה ממדיו, חרבו נופצה ושבריה
הושלכו לרגליו. אולם דרייפוס עמד איתן מבלי להניד עפעף. הוא הובל לפני
פלוגות הצבא וכמה קצינים צעקו לעברו “יהודי בוגד!”. דרייפוס צעק לעברם
בתגובה “אני אוסר עליכם לפגוע בכבודי!”. לאחר מכן הוא נכבל בידיו וברגליו
ונמסר לשוטרים אזרחיים. כשעבר אל מול קבוצת העיתונאים, קרא להם: “אתם
תודיעו לצרפת כולה כי אני חף מפשע”. כמה מהעיתונאים השיבו לו בקריאות
מעליבות וההמון מאחורי שערי הברזל צעק “מוות ליהודים!”.
למחרת הטקס לגלגה העיתונות הצרפתית השמרנית על מחאותיו של
דרייפוס כי הוא חף מפשע. ליאון דוֹדֶה כתב ב“לה פיגארו”: “הנבזה אינו
צרפתי. כולנו ראינו זאת על פי מעשהו, על פי התנהגותו, ועל פי קלסתר
פניו”.
לאחר הרשעתו וכליאתו היו שניסו להוכיח את חפותו של
דרייפוס. תחילה פעל למענו אחיו מתייה דרייפוס אשר פרסם ידיעת כזב בעיתונות
בדבר בריחתו של דרייפוס מאי השדים במטרה להחזיר את הפרשה לסדר היום
הציבורי. הפרסום גרם להחמרת תנאי כליאתו של דרייפוס, אך הגביר את העניין
הציבורי וזכה לתמיכתם של בעלי השפעה ציבורית. ז’ורז' פיקאר, ראש המודיעין
הצבאי, החל לחשוד שדרייפוס אינו אשם ושהאיגרת כתובה בכתב ידו של קצין אחר
בשם פרדיננד אסטרהאזי, אך נתקל בהתנגדות קצינים בכירים בצבא, ולאחר
התעקשותו לגלות את האמת נשלח לשרות באזור ספר במטרה להרחיקו פיזית
מההתרחשויות. על מנת לטשטש את האמת בוצעו זיופי ראיות נוספים על ידי
הקצינים הממונים על החקירה. עם זאת, לא ניתן היה להשתיק עוד את התומכים
במשפט חוזר, שקולם הלך וגבר.
הציבור הצרפתי גילה עניין עמוק בפרשה ונחלק לשני מחנות
יריבים. מחנה ה“רויזיה” נתמך על ידי אנשי השמאל הפוליטי, סופרים
ואינטלקטואלים, שדרשו עריכת משפט חוזר ועשיית צדק עם דרייפוס. מולם ניצבו
המתנגדים לעריכת משפט חוזר, ובכללם קציני צבא, לאומנים ואנטישמים. המחנות
המפולגים נאבקו זה בזה בלהט. משפחות נחלקו בין תומכים ומתנגדים, וידידים
ותיקים הפכו לאויבים מושבעים. נכתבו מאמרים בעיתונות, והפגנות ואסיפות מחאה
נערכו ברחבי צרפת. נערכו עימותים בין הליגה לזכויות האדם שהקימו
הדרייפוסרים לבין הליגה האנטישמית הצרפתית. התפרצויות אלימות התרחשו
במקומות ציבוריים בפריז, וגילויי אנטישמיות הובילו להכאת יהודים ולמקרי
רצח.
עם הצטברות החשדות בזיוף, פרסם אמיל זולא, אחד מגדולי הסופרים הצרפתים של אותם ימים, ב־13 בינואר 1898, בעיתון ל’אורור (L’Aurore)
של ז’ורז' קלמנסו הרפובליקני מכתב גלוי בכותרת “אני מאשים…!”
(“!…J’accuse”), בו פנה אל נשיא צרפת פליקס פור
דרך סגנו זא’ק ז’ורז’ה והאשים את ראשי הצבא בעיוות הדין ובהגנה על המרגל
האמיתי בפרשת דרייפוס. מכתבו עורר זעם והוא נתבע לדין על הוצאת דיבה נגד
הצבא והרפובליקה, נמצא אשם ונידון לשנת מאסר ולקנס כספי. לפני שנפתח הערעור
במשפטו, נמלט זולא לאנגליה בעצת פרקליטו פרנאן לאבורי שייצג גם את דרייפוס
עצמו. הרשעתו, שזולא ציפה לה, הפכה את “פרשת דרייפוס” לפרשה כלל לאומית,
שהטילה צילה על החיים בצרפת בשנים האחרונות של המאה ה־19 ועוררה הדים בעולם.
התקדמות חשובה במאבק להשגת משפט חוזר התרחשה לאחר שמנהיג
הסוציאליסטים בצרפת, ז’אן ז’ורס, פרסם טור בעיתון “הרפובליקה הקטנה” בשם
“ההוכחות” וחשף את הזיופים, הסחיטות והקנוניות שליוו את הפרשה. סדרת
“ההוכחות” השפיעה על שר המלחמה, גודפרואה קווניאק, למנות קצין שלא היה
מעורב בפרשה על מנת לבדוק את המסמכים ששימשו להרשעתו של דרייפוס. הקצין
גילה כי אחד המסמכים, שהיה הראיה המכרעת לאשמתו לכאורה של דרייפוס במשפטו
המקורי, למעשה זויף והודבק מחלקי מסמכים שונים. קווניאק הורה לעצור את האשם
בזיוף, קולונל אובר־ז’וזף אנרי, ולאחר מכן הגיש את התפטרותו לממשלה. באותו
לילה, 31 באוגוסט 1898,
התאבד קולונל אנרי, על ידי שימוש בתער שהושאר בתאו במכוון. הפרשה הובילה
למשבר בממשלה, כאשר מחליפיו של קווניאק התפטרו במהרה בזה אחר זה. בשיאו של
המשבר מת נשיא צרפת פליקס פור ובמקומו נבחר אמיל לובה מסיעת הרפובליקנים.
לאחר שהכריז בית הדין המיוחד על עריכת משפט חוזר לדרייפוס, הותקף לובה
והוכה בראשו על ידי לאומן ממחנה הימין בעת שצפה במרוץ הסוסים השנתי. הסערה
שהתחוללה עקב כך הובילה להפלת הממשלה, אשר הוקמה מחדש לאחר שמונה
ימים.
בתאריך 8 באוגוסט 1899
נערך משפטו החוזר של דרייפוס בעיר רן. דרייפוס, שמצבו
הפיזי והנפשי היה קשה לנוכח תנאי מאסרו הקשים, נמצא אשם בשנית ברוב של
חמישה שופטים כנגד שניים ונידון ל־10 שנות מאסר בלבד בשל “נסיבות מקלות”. 10 ימים לאחר מכן, קיבל חנינה מהנשיא אמיל לובה ושוחרר ממאסר.
הידיעה על תוצאות המשפט גרמו לגינוייה הפומבי של צרפת על
ידי הקהילה הבינלאומית שהאמינה בחפותו של דרייפוס. מאבקו הפרטי של דרייפוס
נמשך בעזרתם של מתייה דרייפוס וז’ורס. ב־1904 הוגש ערעור על פסק הדין, נערכה חקירה חדשה, וב־1906 זיכה
אותו בית המשפט מכל אשמה. שמו טוהר והוא הוחזר לצבא בדרגת רב־סרן שהיה מגיע
אליה במסלול שירותו הרגיל. בנוסף זכה לאות לגיון הכבוד. ז’ורז' פיקאר זכה
להוקרה על מאבקו למען הצדק והועלה לדרגת גנרל.
משפט דרייפוס הוא המשפט הראשון שתועד באמצעות ראינוע (סרט אילם).
96. פרעות יאבוז’נו (1898):
יאבוז’נו היער עיר מחוז בפולין של היום (בתקופת השואה פעל
בה מחנה עבודה גדול). יאבוז’נו נזכרת מהמחצית הראשונה של המאה
ה־13, ומסוף המאה ה־18 החלה
להתפתח כיישוב תעשייתי, משהחלו בכריית פחם במקום. בחלוקת פולין בסוף המאה
ה־18 נכללה יאבוז’נו בתחום אוסטריה.
יהודים ישבו בעיר משנות פיתוחה התעשייתי. בשנת 1898
פרעו ביהודי היישוב איכרי הסביבה, בעידוד הכמרים המקומיים. פרעות אלה שבו על עצמן בשנת 1905, וכן בשנת 1918.



97. עלילת רצח הנערה בפולנה (1899):
ב־1899 בעיר פולנה שבצ’כיה, נרצחה נערה בת 19, אנזקה הרוצובה. הרצח, שבוצע בסמוך
לפסח, הביא להאשמתו של לאפולד הילזנר, צעיר יהודי מפגר. הראיות נגד הילזנר
היו קלושות ונסיבתיות.
למשפט היו מניעים פוליטיים אנטישמיים ברורים והוא לווה
בהסתה בעיתונות. תומאס מסריק התערב לטובת הילזנר, אך ללא הועיל. הילזנר
נידון למוות, אך פסק הדין הומתק למאסר עולם, עקב לחצים שהופעלו על הקיסר.
רק אחרי 17 שנה שוחרר הילזנר מכלאו.



98. עלילת הדם בווילנה־ משפט בלונדס (1900־ 1902):
עלילת הדם בווילנה, שנודעה גם בשם משפט בּלוֹנדֶס או פרשת בלונדס (ברוסית: Дело Блондеса), הייתה פרשה אנטישמית מפורסמת באימפריה הרוסית בראשית המאה ה־20 (1900–1902) שבה הואשם, ב־ 1 במרץ 1900, דוד
בלונדס, ספר יהודי מווילנה, בעלילת דם שלפיה ניסה לשחוט את העוזרת שלו,
כפרייה פולנייה קתולית, כדי להשתמש בדמה למטרות פולחן. בלונדס, שיוצג בידי
פרקליט הצמרת היהודי ישראל גרוזנברג ושני עורכי דין רוסים בכירים, נמצא אשם
והורשע באישום חלקי בדצמבר 1900 – ושנתיים לאחר מכן
זוכה כליל בערעור. העיתון “המגיד” הגדיר את האירוע בשעת מעשה כפורים
חדש.



99. פרסום “הפרוטוקולים של זקני ציון” (1903):
ראו: פרוטוקולים של זקני ציון.



100. טבח ביהודי תאזה (1903):
ב־ 1903 נערכו מעשי טבח ביהודים בעיר תאזה שבמרוקו ובכך נהרגו כ־ 40 יהודים.



101. פרעות קישינב (1903):
פרעות קישינב (ביידיש: קישינעווער שחיטה) היו פרעות נגד יהודים שהתרחשו בשנת 1903 ובאופן מצומצם יותר ב־1905 בעיר קישינב שהייתה אז ברוסיה, בחבל בסרביה, שסופח לאימפריה הרוסית ב־1812 (כיום בירתה של רפובליקת מולדובה).
העיתון האנטישמי בשפה הרוסית Бессарабец, (“בסרבי” בתרגום מילולי), הפופולרי ביותר בקישינב, פרסם
בקביעות מאמרים נגד האוכלוסייה היהודית עם כותרות כגון “מוות ליהודים!”
ו“מסע צלב נגד הגזע השנוא!”. העיתון הסנסציוני נתמך על ידי משרד הפנים
הרוסי באמצעות קרן מיוחדת. כאשר ב־1903 נמצאה גופתו של נער נוצרי אוקראיני, מיכאיל ריבצ’נקו, בעיר דובסרי, כ־25 ק""מ צפונית לקישינב, ונערה שניסתה להתאבד נמצאה מתה בבית חולים
יהודי, השתמש העיתון בעלילת דם כשרמז ששניהם נרצחו על ידי יהודים כדי
להשתמש בדמם בהכנת המצות לפסח. העיתון גם האשים את היהודים בתמיכה הן
במהפכה סוציאליסטית והן בניצול קפיטליסטי של נוצרים. עיתון נוסף,
Свет (“אור”) השתמש בטענות דומות. טענות אלה עוררו למהומות נגד היהודים, בעידודו של בישוף הכנסייה הרוסית אורתודוקסית בעיר.
פוגרום קישינב החל ב־6 באפריל 1903 (לפי הלוח היוליאני;
19 באפריל לפי הלוח הגרגוריאני ט' בניסן ה’תרס""ג לפי הלוח
העברי), לאחר שהאוכלוסייה הנוצרית של העיר יצאה מהכנסייה ביום ראשון של
הפסחא, והוא כלל שלושה ימים של מהומות נגד היהודים. 49 יהודים נהרגו, 92 נפצעו קשה, 500 נפצעו קל ומעל ל־700 בתים ועסקים
רבים נבזזו ונהרסו. הפורעים נעצו מסמרים בראשי קורבנותיהם, ניקרו עיניים
והשליכו תינוקות מהקומות העליונות אל המדרכות. הם סירסו גברים ואנסו נשים.
במהלך הפרעות עבר הבישוף המקומי במרכבתו ובירך את ההמון. שר הפנים הורה
למושל המחוז שלא לעשות מאמץ כדי להגן על היהודים ובפקודתו של המושל נסגר
הצבא בבסיסו. לא נעשה כל ניסיון מצד המשטרה או הצבא להתערב כדי להפסיק את
המהומות אלא רק לאחר שלושה ימים. אי התערבות זו היא ראיה תומכת בדעה,
שהפוגרום היה בחסות או לפחות נסבלת על ידי המדינה.
הממשלה הרוסית השתמשה בקישינב כדי לבחון טכניקה חדשה שבאמצעותה יכבו את הלהט המהפכני: פוגרום נגד היהודים.



102. פרעות הטירונים/המתגייסים (1904־ 1905):
בין אוגוסט לספטמבר 1904 במספר
ערים באוקראינה ובלארוס חיילים שגויסו למלחמת רוסיה־יפן, ביצעו סדרה של
פוגרומים שהאכזרי מכולם היה בעיר אולכסנדריה שבמחוז חרסון של האימפריה,
במסגרתו פרץ ההמון לבית כנסת ביום הכיפורים וכ־20 יהודים נרצחו.



103. פרעות קישינב (1905):
פוגרום שני התקיים ב־19 וב־20 באוקטובר 1905. הפעם המהומות החלו כמחאה פוליטית נגד הצאר, אך הפכו להתקפה על
יהודים בכל מקום שבו נמצאו. בפוגרום זה נהרגו 19 יהודים ו־56 נפצעו. ליגות יהודיות להגנה
עצמית שאורגנו אחרי הפוגרום הראשון עצרו כמה ממקרי האלימות, אבל לא היו
לגמרי מוצלחות. פוגרום זה היה חלק מתנועה גדולה של מעל ל־600 פוגרומים ששטפו את האימפריה הרוסית לאחר מנשר אוקטובר
בשנת 1905 (פרעות המאות השחורות).
פרעות קישינב תפסו את תשומת הלב של הקהילה העולמית אך
למרות זעקת העולם, רק שני גברים נשפטו לשבע וחמש שנות מאסר, ועשרים ושניים
איש נידונו לשנה או שנתיים מאסר. הפרעות האיצו אלפי יהודים רוסים לעזוב
למערב ומיעוטם הגיעו לארץ ישראל. הם היוו מוקד התייחסות מרכזי של הציונים
הראשונים. הפוגרום הראשון ב־1903 שיכנע את בנימין
זאב הרצל להציע בקונגרס הציוני השישי את תוכנית אוגנדה כפתרון למצוקת יהודי
רוסיה. לציונות הרוויזיוניסטית הוא שימש השראה לרעיון ההגנה העצמית תחת
מנהיגותו של זאב ז’בוטינסקי.
עד הפרעות ניסו יהודי ארצות הברית להתנער מיהודי רוסיה,
שהיו ברובם שומרי מצוות ולא התאימו לתדמית ה“משתלבת” שניסו יהודי ארצות
הברית לטפח. לאחר פרעות קישינב הבינו יהודי ארצות הברית כי עליהם לסייע
לאחיהם יהודי רוסיה.
מספר רב של אמנים וסופרים נקטו עמדה ביחס לפרעות: הסופר הרוסי ולדימיר קורולנקו כתב על פרעות קישינב ב“בית 13”, ואילו טולסטוי וגורקי כתבו גינויים המאשימים את ממשלת רוסיה ־
בשונה מהפוגרומים הקודמים של 1880–1890, כאשר האינטליגנציה הרוסיה שתקה. הייתה לכך גם השפעה רבה גם
באמנות ובספרות אצל היהודים: המחזאי מקס ספרבר בחר בפוגרום קישינב כנושא
לאחד ממחזותיו הראשונים. שאול טשרניחובסקי ביסס על הפרעות את הבלדה בת הרב
ואמא. בעקבות הפרעות כתב חיים נחמן ביאליק את הפואמה “בְּעִיר הַהֲרֵגָה”
וכן את שירו המפורסם “עַל הַשְּׁחִיטָה”.
הפואמה “בעיר ההרגה” נדפסה לראשונה תחת השם “משא נמירוב”
בעיתון “הזמן” בעריכת בן ציון כ""ץ, בעיר פטרבורג. שינוי השם והשמטת מספר
שורות בשיר היו דרושים על מנת לקבל את אישור הצנזור, היהודי המומר לנדאו,
לפרסום השיר. בתחילה הגיב ביאליק בכעס רב על השמטת השורות, אך בהמשך קיבל
את השינוי בהבנה ואישר את פרסום השיר. השיר תורגם לרוסית על ידי זאב
ז’בוטינסקי, וכך הגיע לקהל הרחב, כולל קהל יהודי שאינו קורא עברית.



104. פוגרום אודסה הגדול (השישי) (1905):
בעקבות מהפכת 1905, שבה נאלץ הצאר
להעניק זכויות אזרחיות ופוליטיות לעם (מניפסט הצאר), התנקמו אנשי הריאקציה
ביהודים וערכו פוגרומים בערים ועיירות רבות, לרוב בעידוד הממשל, במה שכונה
בשם “פרעות המאות השחורות”.
הפוגרום באודסה ב־1905 היה החמור
ביותר בהיסטוריה של אודסה וברחבי האימפריה הרוסית. המשטרה דיווחה כי
לפחות 400 יהודים ו־100 לא יהודים, נהרגו בפוגרום וכ־300 איש, רובם יהודים, נפצעו. יותר מ־1,600 בתי יהודים, דירות וחנויות
ניזוקו. נתונים רשמיים אלו המעיטו ללא ספק בהיקף האמיתי של הנזק, ומקורות
אחרים העידו על מספרים גבוהים משמעותית של הרוגים ופצועים. למשל, העיתון
היהודי Voskhod דיווח כי מעל ל־800 יהודים נהרגו וכאלף נפצעו.
אין עיר אחרת באימפריה הרוסית באותו זמן שחוותה מראות דומים בהרס וברמת האלימות כמו שחוו יהודי אודסה.
בתקופה שלאחר 1871, הפוגרומים
בוצעו לעיתים קרובות בהסכמה שבשתיקה מצד רשויות הצאר. במהלך הפוגרום
של 1905 הצבא תמך באספסוף.



105. פוגרום בקייב (1905):
בין 18 ל־20 באוקטובר 1905 התקיים בעיר קייב (בשטחי
האימפריה הרוסית) פוגרום נגד האוכלוסייה היהודית, כשבפעם השנייה המשטרה
סייעה למתפרעים ואף הסיתה נגד היהודים (כמו בפוגרום בשנת 1881).



106. פוגרום באיזמאיל (1905):
ב־23 באוקטובר 1905, נערך פוגרום ביהודי העיר איזמאיל (שכיום באוקראינה). כ־
50 נרצחו, וחנויות ובתים נבזזו ונהרסו.



107. פוגרום דניפרו (1905):
בפוגרום שנערך בעיר דניפרו שבאוקראינה באוקטובר 1905 נהרגו 67 ו־100 נפצעו.



108. פרעות ביאבוז’נו (1905):
בשנת 1905 חלו פרעות ביהודי העיר יאבוז’נו שכיום בפולין.



109. פרעות “המאות השחורות” (1905):
המאות השחורות הוא שם כללי לארגוני הימין הקיצוני הריאקציוני בתחילת המאה ה־20 ובעיקר אחרי
1905, שפעלו באימפריה הרוסית וזכו לתמיכת שלטון הצאר,
התאפיינו בארגון קרבות רחוב נגד דמוקרטים וסוציאליסטים ופוגרומים
ביהודים.
לתנועה השתייכו מספר ארגוני הימין הקיצוני.
בעקבות מהפכת 1905, שבה נאלץ הצאר
להעניק זכויות אזרחיות ופוליטיות לעם (מניפסט הצאר), התנקמו אנשי הריאקציה
ביהודים על המפלה שנחלו מידי אנשי המהפכה. הכוחות הריאקציוניים ארגנו
קבוצות המכונות “המאות השחורות” (או “המאה השחורה”; ברוסית: Чёрная
сотня), אשר כללו כ־100 חברים כל אחת, ואלו ערכו בשנים 1905–1906 פוגרומים ביהודים. עיירות וערים יהודיות רבות הותקפו ומאות
יהודים נהרגו.
באותו זמן התחזקה התעמולה האנטי יהודית, ואווירת הטרור
שלטה בערים רבות בתחום המושב ומעבר לו. הממשלה נתנה לעיתונות הריאקציונית
יד חופשית לעסוק בהסתה אנטי־יהודית, בניסיון להסיט את זעם ההמונים לעבר
היהודים ולצייר את התנועה המהפכנית כתוצאה של “מזימות יהודיות”.
פוגרומים פרצו ב־660 ערים באזורים
הדרומיים ודרום מזרחיים של תחום המושב (מרבית שטחי אוקראינה של ימינו).
לעומת זאת, לא היו פוגרומים בשטחי פולין או ליטא של ימינו. היו גם מעט
מקרים בבלארוס או ברוסיה עצמה. 24 פוגרומים התקיימו מחוץ לתחום המושב, אך אלו היו מופנים למהפכנים ולא יהודים.
המספר הגדול ביותר של פוגרומים נרשם במחוז צ’רניגוב בצפון אוקראינה. הפוגרומים שם באוקטובר 1905 גבו את חייהם של 800 יהודים, עם נזקים לרכוש המוערכים ב־70,000,000 רובל. פוגרום אודסה היה הקשה ביותר, במסגרתו נרצחו 400 יהודים. מעל 150 יהודים נרצחו ברוסטוב על הדון, 67 ביקטרינוסלב, 54 במינסק, 30 בסימפרופול ומעל 30 באורשה. הפוגרומים המשיכו בשנת 1906, בינואר ־ בהומל, ביוני – פוגרום גדול בביאליסטוק (מעל ל־80 הרוגים), ובאוגוסט ־ בשדלץ (כ־30 הרוגים), כשאנשי המשטרה ואנשי הצבא היו בין המבצעים.



110. פוגרום אודסה השביעי (1906):
כחלק מפרעות ה“מאות השחורות” בוצע עוד פוגרום באודסה.



111. טבח ביהודי סטאת (1907):
בשנת 1907 נערכו מעשי טבח ביהודי העיר סטאת שבמרוקו במהלכן נהרגו כ־ 50 יהודים.



112. טבח ביהודי קזבלנקה (1907):
בשנת 1907 נערכו מעשי טבח ביהודי העיר קזבלנקה שבמרוקו במהלכן נהרגו כ־ 30 יהודים.



113. מאורעות יפו (פורים תרס""ח) (1908):
מאורעות תרס“ח היו שורה של תקריות בין יהודים לערבים באזור יפו, במהלך חגיגות פורים תרס”ח (1908). במהלך המאורעות נפצעו מספר יהודים ונהרג או נפצע ערבי אחד.
כיום נחשבים המאורעות לנקודת מפנה ביחסי הערבים־יהודים
ביפו בפרט, שהלכו והתדרדרו מאז ועד למאורעות תרפ""א, וביחסי הערבים־ציונים
בארץ ככלל, כתקרית האלימה הראשונה מאז תקרית ההתנפלות בפתח תקווה
ב־1886.



114. עלילת הדם בשיראז (1910):
עלילת הדם בשיראז הייתה עלילת דם שהתחוללה בשיראז שבאיראן בשנת 1910 ואורגנה בידי משפחת קוואם המומרת. בעקבות
גילויו של קוראן מושחת בגטו היהודי וכביכול היעלמותה של ילדה מוסלמית,
הואשמו לשווא יהודי שיראז בחטיפתה והריגתה לצורכי פולחן. ב־30 באוקטובר 1910 הותקף הרובע היהודי של שיראז ו־12 יהודים נהרגו ו־50 נוספים נפצעו. חיילים, סיידים ועוברי אורח ואפילו נשים וילדים,
הצטרפו לביזה שנמשכה 6–7 שעות, ולא פסחו אפילו על בית יהודי אחד מבין 260 הבתים ברובע היהודי־ הרובע כולו נשדד בידי המון הפורעים. האספסוף
לא הגביל עצמו לבזיזה בלבד אלא גם תקפו את היהודים. רוב היהודים ברחו עם
תחילת הפרעות. המעטים שנותרו באזור נפגעו או נרצחו במהלך קרבות הרחוב.
תקיפת הרובע והבזיזה הביאה את הרובע לחורבן. מאמצי הסיוע והשיקום אורגנו על
ידי ארגון כל ישראל חברים, בסיוע הקונסול הבריטי. גם מוסלמים מקומיים סייעו
דרך חלוקת מזון וסיוע כספי. האירוע תועד על ידי נציג כל ישראל חברים
בשיראז.



115. עלילת בייליס מקייב (1911):
ב־2 באפריל 1911 נמצאה בסמוך לקייב גופתו של נער אוקראיני נוצרי בן 12
שם אנדריי יושיצ’ינסקי. אף על פי שבידי השלטונות היה מידע
כי אישה בשם ורה צ’יביריאק היא הרוצחת, הם בחרו להאשים יהודי ברצח, וזאת על
רקע החלטת הדומה השלישית להקים ועדה אשר תדון בביטול תחום המושב.
יהודי בשם מנחם מנדל בייליס (Menahem Mendel Beilis) (1874 ־ 1934) הואשם על סמך עדות שקר כי רצח את הנער כדי להכין מדמו מצות
לפסח. בייליס נעצר והועמד למשפט בקייב. משפטו החל ב־25 בספטמבר 1913. על רקע הרצח והמשפט אורגן
מסע הסתה כנגד היהודים. את פעילות התנועה הציונית בהגנה על בייליס ריכז
הד“ר ליאו מוצקין מברלין. עורך הדין היהודי הידוע אוסקר גרוזנברג הוביל את
צוות ההגנה. משקל מכריע היה לעדות המומחה של הרב יעקב מזא”ה לגבי עלילת
הדם. האדמו“ר מחב”ד שלום דובער שניאורסון סייע להגנה ולעדות הרב מזא“ה
בהשגת מסמכים שונים, ומינה צוות בן שלשה רבנים לסייע להגנה במשפט בראשות
בנו רבי יוסף יצחק שניאורסון והרב לוי יצחק שניאורסון. הרב אברהם חן הוציא
את חיבורו ‘היהדות והדם’ הפורך את העלילות ובכך סייע לנתבע. כן סייע
העיתונאי בן ציון כ”ץ.
לאחר קרוב לשלוש שנים של מעצר, ב־28 באוקטובר 1913 זוכה בייליס במשפט ושוחרר. ב־1917, לאחר המהפכה, הוקמה ועדת חקירה בעניין
הרצח. התברר כי הנער נהרג בשל פעילות פלילית עליה ידע, ושדבר זה היה ידוע
לשלטונות במהלך החקירה. העדויות הוכיחו כי כל דרגי הממשל מן הצאר דרך שר
המשפטים היו מעורבים בעלילה. המשטר הסובייטי הוציא להורג חלק מיוזמי המשפט
ומארגניו וכן את הרוצחת עצמה.
כיום משמש קברו של הנער הנרצח בקייב אתר עלייה לרגל
לאנטישמים. שלטונות אוקראינה הסירו, בעקבות סערה בינלאומית, שלט אשר קבע כי
“כאן קבור הנער אשר עונה על ידי הז’ידים” (ז’יד הוא כינוי גנאי ליהודים
בשפות הסלאביות).
בייליס עלה לארץ ישראל ב־1914, אולם לא הסתדר תעסוקתית וכלכלית ולכן ב־1920 היגר עם משפחתו לארצות הברית והתיישב בניו יורק.
על הפרשה כתב ברנרד מלמוד את ספרו The Fixer, שהתפרסם ב־1966 ועובד לסרט “יום הדין” ב־1968.



116. התְרִיתֵל (1912):
“תְרִיתֵל” היא מילה בערבית מרוקאית שקיבלה במרוקו משמעות מקבילה למושג “פוגרום”. עוד בכתבים מהמאה ה־19 ניתן
למצוא שימוש במילה ‘תריתל’ כשם לפשיטות של גדודי צבא מרוקאים על המלאח
(הרובע היהודי) בערים השונות של מרוקו. פירושה המילולי המקורי של המילה
תריתל הוא “לנסות לגלות ולדלות חפצים המוסתרים באדמה”. בהרחבה, משמעותה גם
“ביזה”, והיא תיארה בעבר פשיטות של כוחות כפריים על אסמי הדגן
העירוניים.
פרעות נגד יהודים במרוקו לא היו מאורע נדיר בשנים 1900־1912, כחלק מאי היציבות ששררה במרוקו והובילה להפיכתה למדינת חסות צרפתית.
במאי 1911 הקהילה היהודית בפאס
נמצאה בסכנה ממשית עקב מרידה של שבט בֶּרְבֶּרִי. ניסיון של פורעים לפרוץ
למלאח (הרובע היהודי) של פאס ולפרוע באוכלוסייה היהודית נבלם בזכות ההגנה
שסיפקו חומות המלאח ומאבטחיו.
ב־30 במרץ 1912, כתוצאה ממשבר אגדיר, נחתם הסכם פאס שהפך את מרוקו למדינת חסות
של צרפת. הקהילה היהודית בפאס מנתה בשנת 1912 כ־12,000 נפשות מתוך אוכלוסיית העיר הכוללת שמנתה כ־100,000 נפשות. עם תחילת משטר החסות
הצרפתי במרוקו, נהנו יהודי פאס מביטחון רב יותר ולא נקטו עוד בצעדי הזהירות
להם הורגלו בתקופת אי היציבות.
הפרעות פרצו ב־17 באפריל
1912 (ל' בניסן תרע""ב), שבוע לאחר סיומו של חג פסח וחגיגות
המימונה על ידי הקהילה היהודית במלאח. ההתנגשות החלה לאחר שכוחות הצבא
המוסלמים־מרוקאים בעיר פאס התקוממו נגד המדריכים הצרפתים שלהם וירו בהם
למוות. למעלה מ־5,000 חיילים מרוקאים חמושים היטב
השתתפו בהתקוממות. לאחר מכן צעדו קבוצות של חיילים מרוקאים לעבר מבנה
שגרירות צרפת, אך נתקלו בירי כבד מצד חיילים צרפתים ונסוגו לכיוון המלאח.
המלאח של פאס היה רובע מסוגר, מוקף בחומה גבוהה ובפתחו שער גדול. היהודים
ניסו לנעול את השער של המלאח תחת מטר יריות החיילים המוסלמים, אך ללא
הצלחה. החיילים פרצו למלאח ואחריהם הגיעו גם המוני מוסלמים מתושבי העיר,
ובמהלך היומיים הבאים בזזו את החנויות, הבתים הפרטיים ובתי הכנסת במלאח.
רכוש יהודי רב נהרס והועלה באש, יהודים רבים נורו למוות או הוכו, ואירעו
מקרי אונס של נשים ונערות.
51 יהודים נהרגו בפרעות מהם 18 נשים ו־10 ילדים. מספר הפצועים קשה עמד על 72 איש. במהלך הפרעות נמלטו 12,000 היהודים תושבי המלאח לאזורים בטוחים שהוקצו להם על ידי הממשל
הצרפתי (בהם גן החיות הפרטי של הסולטאן), ונותרו בהם במהלך השבועות הבאים
בתנאי מחיה קשים ועם מחסור באספקת מזון. מלבד הקורבנות והנזק לרכוש, בין
מאות לאלפי ספרים יחידאים בכתבי יד נשרפו או ניזוקו ונאבדו במהלך
הפרעות.
מאורעות התריתל קיבלו תהודה משמעותית בעיתונות הבינלאומית
ובעיתונות היהודית ברחבי העולם ־ מארצות האיסלאם האחרות ועד ארצות מזרח
אירופה המרוחקות. העיתון דער פריינד שיצא לאור ביידיש תיאר את התריתל
במילים: “קישינב הייתה משחק ילדים בהשוואה למרחץ הדמים שהתחולל ברובע
היהודי בפאס”.



117. פרעות סולייוב (1913):
בשנת 1913 נערכו פרעות ביהודי העיירה סולייוב שבפולין.



118. גירוש יפו (1914):
גירוש יפו היה אירוע בתולדות היישוב בתקופת מלחמת העולם הראשונה, בו גורשו מיפו למצרים יהודים בעלי אזרחות רוסית.
בחורף 1914 פרסם ג’מאל פחה, המפקד
הצבאי העליון בחזית ארץ־ישראל וסוריה מטעם השלטונות העות’מאניים, צו
לגירושם של נתיני רוסיה למצרים.
מושל יפו, בהאא א־דין, ניצל את עגינתה של האוניה האיטלקית “פלוריו” בנמל יפו, ובצהרי 17 בדצמבר, נר חמישי של
חנוכה, (שכונה מאז “יום חמישי השחור”) פשטו שוטרים וחיילים על רחובות יפו
ותל אביב וחטפו כ־700 נפש ־ גברים, נשים וטף. רבים
הופרדו ממשפחותיהם ומרכושם. פרטי הנחטפים תועדו ב“פנקס המגורשים” (המצוי
בארכיון הציוני). החטופים הועלו בכוח על סירות שהובילו אותם אל האוניה, שם
נבזזו מהם כסף וחפצי ערך שהיו ברשותם בטענה שעליהם לממן את הנסיעה, ובשעות
הערב הפליגה האוניה לאלכסנדריה.
ביישוב השתררה בהלה עצומה. כ־ 30 עסקני ציבור מיפו ומירושלים חתמו על עצומה שנשלחה לשער העליון
בקושטא, ובה דרישה לעצור מיד את הגירוש ואף לפטר את מושל יפו. בסופו של דבר
נכנע השער העליון ללחצים וציווה על ביטול פקודת הגירוש, אך המגורשים לא
הוחזרו לארץ.
במצרים הוקם “ועד העזרה לגולי ארץ ישראל וסוריה”, שתמך
במגורשים. השלטון הבריטי במצרים שיכן את הפליטים במתקנים כגון ורדיאן
וגבארי, שם התאפשרו חיי קהילה עם מסגרות תרבויות וחינוכיות.
התוצאה הישירה של גירוש יפו הייתה התעתמנות של למעלה מ־15,000 איש שבקשו בדרך זו למנוע את גירושם מהארץ בעתיד, ובמקביל עזיבה של למעלה מ־10,000 איש שיצאו
מן הארץ מיוזמתם. ביזמת השגריר האמריקאי בקושטא, הנרי מורגנטאו, שוגרה לארץ
אניית המלחמה האמריקנית “טנסי”, כדי לסייע בפינוי היהודים המבקשים לצאת.
האוניה נסעה הלוך ושוב בין יפו לאלכסנדריה, והעבירה אלפים למצרים.



119. לינץ' בליאו פרנק באטלנטה (1915):
ליאו מקס פרנק (Leo Max Frank;‏ 17 באפריל 1884 ־ 17 באוגוסט 1915) היה יהודי אמריקאי, שנפל קורבן לעלילה ומעשה לינץ' שבוצע
באטלנטה, ארצות הברית, ב־1915. אירוע זה היווה את התמריץ והרקע להקמת הליגה נגד השמצה ב־1913, ששמה לעצמה למטרה להגן על שמם הטוב של היהודים ולהיאבק נגד האשמתם.
במפנה המאות ה־19 וה־20
התפתח בארצות הברית גל לאומנות קיצונית, שאחת מתוצאותיו הייתה ריאקציה אנטישמית, בעיקר במדינות הדרום. ב־27 באפריל 1913 נמצאה בבית החרושת לעפרונות
שניהל פרנק, גופתה של אחת העובדות, נערה בת ארבע־עשרה בשם מרי פייגן
(Phagan). מנהלה, פרנק, הואשם ברצח והועמד למשפט
בפני חבר מושבעים. בניגוד למקובל באותה תקופה, המשטרה העמידה אדם שחור
להעיד נגד אדם לבן.
המשפט שהתנהל היה שנוי במחלוקת ורווי בשנאה בעלת מאפיינים
אנטישמיים, וכללו עדים שהעידו על סטיותיו המיניות לכאורה של פרנק. במהלך
המשפט היו חשופים המושבעים מדי יום לאספסוף כפרי שעמד בצדי הדרך מבית המשפט
לבית המלון בו התאכסנו המושבעים, וקרא: “לתלות את היהודי”.
פרנק הורשע, וזאת על אף שרוב העדויות במשפט הצביעו על שרת
המפעל, ג’ים קונלי, כעל הרוצח. לטענת התביעה, קונלי סייע לפרנק להיפטר
מהגופה בלבד. המשפט התנהל באווירה כה מתוחה עד כי לקראת קריאת פסק הדין
ביקש השופט מפרנק ומבן דודו שלא יגיעו לאולם בית המשפט, בשל ההמון המתפרע
שהתאסף סביב הבניין. פרנק נדון למוות, והחלה מערכת שתדלנות להמיר את
עונשו.
לאחר המשפט, תומאס אדוארד ווטסון, עורך העיתונים “The Jeffersonian” ו־“Watson’s
Magazine”, החל לנהל מסע מתוקשר בעל מאפיינים אנטישמיים
כשהוא רומז שמרי פייגן נאנסה לפני מותה. ווטסון פרט על רגשות השנאה
המתגברים בדרום, והפנה את הזעם ל“יהודי מניו יורק”. ההסתה הבלתי־פוסקת עשתה
את שלה, פרנק הותקף בכלאו על ידי אסיר אחר וגרונו שוסף, הוא התאושש במשך
חודש במרפאת הכלא, וכאשר המיר מושל ג’ורג’יה, ג’ון סלייטון, את העונש למאסר
עולם, לאחר שהשתכנע שהמשפט התנהל בצורה לא הוגנת; פרצה ב־17 באוגוסט 1915 קבוצה של 25 גברים חמושים שכינתה את עצמה “אביריה של מארי פייגן”, אל חצר
הכלא, חטפו את פרנק וגררו אותו כ־ 250 קילומטרים בדרכי עפר, עד סמוך לבית שבו נולדה פייגן שם תלו אותו על עץ.
היה זה מעשה הלינץ' המתועד היחידי שבוצע ביהודים בארצות הברית.
בעקבות הלינץ', כ־1,500 יהודים
(מחצית מהיהודים שהתגוררו בג’ורג’יה) עזבו את המדינה. מקרהו של ליאו פרנק
היה התמריץ והרקע להקמת הליגה נגד השמצה ב־1913, ששמה לעצמה למטרה להגן על שמם הטוב של היהודים ולהיאבק נגד האשמתם.
60 שנה לאחר הלינץ' הודה מחסנאי המפעל כי ראה את קונלי
הורג את הנערה, וזה איים עליו כי אם יספר הוא יהרוג אותו. הוא סיפר, כי
החליט להוציא את האמת לאור לעת זיקנתו כדי למות במצפון שקט.
בשנת 1937 יצא לאקרנים הסרט “הם לא ישכחו”, בבימויו של מרווין לרוי, המבוסס על סיפורו של פרנק. בשנת
1998 הולחן סיפורו של פרנק למחזמר בשם “המצעד”.



120. גירוש תל אביב (1917):
גירוש תל אביב היה אירוע בתולדות היישוב בתקופת מלחמת העולם הראשונה.
באביב 1917 הוציאו השלטונות
העות’מאניים צו גירוש כולל לתושבי העיר יפו והשכונה תל אביב, אולם למעשה
הוא נאכף בעיקר כלפי יהודים. העות’מאנים הסבירו את דרישתם לפינוי התושבים,
כדי להגן עליהם מפני פגיעת האויב בדרך הים, ובעקיפין טענו כי התושבים
היהודים עלולים לבגוד ולסייע לחדירת האויב.
הצו לגירוש תל אביב הובא לפני פרנסי השכונה בערב פסח תרע""ז, 6 באפריל 1917. חתם
עליו אחמד ג’מאל פאשה, המושל הצבאי של ארץ ישראל בימי מלחמת העולם
הראשונה.
תושבי תל אביב ויפו היהודים ארגנו את “ועד ההגירה” בראשותם
של מאיר דיזנגוף ומנחם יצחק קליונר (חברי הוועד הנוספים היו: שמעון רוקח,
אברהם לב, שמואל אשכנזי, י""ד הורוביץ ובצלאל יפה), והם דאגו לבואם של תושבי
מושבות הגליל וצפון הארץ, אשר הגיעו לתל אביב עם עגלותיהם והובילו את
המגורשים למקומות יישוב חדשים.
כ־10,000 גולים (לפי אומדנים אחרים עד 5,000) יצאו מתל אביב אל רחבי הארץ, והעיר
התרוקנה מתושביה, מלבד כמנין שומרים מבני השכונה שנקראו “הקבוצה היפואית”.
הגולים נדדו לירושלים, למושבות במרכז הארץ (פתח תקווה וכפר סבא) ובצפונה,
שם התפזרו בין מושבות הגליל התחתון, בזכרון יעקב, טבריה ובצפת. בתי היהודים
ורכושם בעיר הנטושה נשמרו ברשות השלטונות על ידי קומץ שומרים יהודים וכמו
כן שיחרר ג’מאל פאשה שני רופאים יהודים שהצטרפו לשניים הקיימים על מנת לטפל
בגולים. למרות זאת סבלו המגורשים מרעב וממחלות וחלקם מתו בעת גלותם. רק
לאחר כיבוש חלקה הצפוני של הארץ בידי הבריטים בסוף שנת 1918 ניתן לגולים לשוב לבתיהם.



121. פרעות ביאבוז’נו (1918):
בשנת 1918 תושבי העיר יאבוז’נו שבפולין פרעו ביהודי העיר.



122. הפגורום בלבוב (1918):
הפוגרום בלבוב (או למברג) היה פוגרום ביהודי העיר לבוב שנעשה על ידי כוחות פולנים ועוזריהם בין 21 ל־23 בנובמבר 1918 לאחר כיבוש העיר על ידם במלחמת פולין־אוקראינה. רבים מיהודי העיר
באותה תקופה היו חרדים פליטי המלחמה, ובעיקר חצרות חסידים
ומנהיגיהם.
במהלך מלחמת העולם הראשונה, פעם אחר פעם נדרשו היהודים
בארצות הלוחמות לנקוט עמדה לטובת אחד הצדדים הנלחמים, ובדרך כלל שמרו
אמונים לצד ששלט במקום טרם המלחמה. אך לפי עדויות מן התקופה, יהודי גליציה
באופן גורף התנגדו לרוסים והיו בעד הממלכה האוסטרו הונגרית. אף שהממלכה
הרוסית פורקה, עם תום המלחמה ארצות הלאום המקומיות, אוקראינה, פולין ואחרים
ראו ביהודים נטע זר שיש לסלקו, בייחוד לאור נטייתם הקודמת של היהודים נגד
הרוסים שנתפס כעמדה נגד העמים הסלאביים.
הפוגרום התרחש על רקע תהו ובוהו מדיני בעיר, אותה עזבו
הכוחות האוקראיניים וחוסר שלטון על מחצית העיר במשך יממה. נשק חולק לתושבי
העיר התומכים בפולנים וגם לפושעים ששוחררו מן הכלא ואלה השתתפו בפרעות.
דווח ראשית על אלפי הרוגים ופצועים רבים עוד יותר, אך מדיווחים מדויקים
יותר לאחר מכן סבורים כיום שמספרים אלו היו מוגזמים. כיום מעריכים
שבין 52 ל 150 יהודים נהרגו וכ־500 נפצעו. רוב היהודים היו פליטים לא חמושים בעיר.
פורסמו מעשי זוועה שנערכו ביהודי המקום, כולל מעשי אונס ואכזריות איומה נגד תינוקות, נשים וזקנים. במהומות נהרגו גם כ 270
אוקראינים כולם כנראה תוך לחימה ואחיזה בנשק. בעקבות
הפרעות ביהודים, הוקם כוח יהודי בעיר טרנופול בפיקודו של סולומון ליינברג.
ביוני 1919 הפך הכוח לגדוד המחץ היהודי בצבא האוקראיני של מערב אוקראינה.



123. פרעות בירוסלב (1918):
בתום מלחמת העולם הראשונה, ביוני 1918, החלו מהומות כנגד יהודים בהנהגתו של הכומר פאסוב בתואנה שהם
גרמו להארכת המלחמה. הפורעים בזזו חנויות ועסקים יהודים ורכוש יהודי רב
נשדד. משטרת ירוסלב לא מנעה את הביזה והפרעות, וחיילים פולנים לקחו חלק
פעיל בפרעות. מפקד הצבא בירוסלב פרק את קבוצת ההגנה העצמית היהודית שנועדה
להגן על חיי היהודים ורכושם. כאשר המצב הסלים הוקם וועד יהודי לאומי שבו
היו חברים מכלל הזרמים הפוליטיים. וועד זה דרש להחליף את וועד הקהילה
בחבריו כדי לפעול באופן יעיל יותר. וויכוח זה הסתיים כאשר מספר חברים מן
הוועד היהודי הצטרפו לוועד הקהילה כדי למנוע פילוג.



124. פרעות פטליורה (1917־  1920 ובייחוד 1919):
פרעות פֶּטְליוּרָה הוא הכינוי הנפוץ בספרות העברית לפוגרומים רחבי־ההיקף שהתחוללו כנגד היהודים בשטח אוקראינה בין 1917
ל־1920, ובייחוד בשנת 1919, במהלך מלחמת האזרחים ברוסיה.
בלמעלה מ־1,500 פוגרומים נפרדים, שהתקיימו ב־1,300 מקומות יישוב שונים, נטבחו לפחות 50,000 יהודים (ההערכות המקסימליות מגיעות אף ל־200,000 הרוגים) ורבבות נפצעו, עונו ונאנסו.
הפרעות נערכו על ידי כוחות צבא סדירים ובלתי־סדירים שהשתייכו, גם אם פעלו
בחוסר־משמעת, לכל הצדדים הלוחמים בעימות: צבא הרפובליקה העממית של
אוקראינה, הצבא הלבן של אנטון דניקין, הצבא האדום הסובייטי, צבא פולין
ועוד.
חלקן נערכו ביוזמת האוכלוסייה המקומית. המאורעות זוהו יותר
מכל עם הרפובליקה העממית האוקראינית, שאנשיה היו אחראים למספר הגדול ביותר
של פוגרומים והרוגים, וכינוים העברי נגזר משמו של מנהיגהּ, סימון
פטליורה. ממשלת פטליורה הורתה בשעתו לעצור את הפרעות ולהעניש את מבצעיהן,
אך הואשמה שבפועל עצמה עין לנוכח האנטישמיות הפרועה בצבאה. הפוגרומים
באוקראינה היו הקשים ומרובי־הקרבנות מכל הפרעות ביהודים שנערכו בעת מלחמת
האזרחים בכל שטחי האימפריה הרוסית־לשעבר.
ב־25 במאי 1926 התנקש שלום שוורצבארד (מכונה “הנוקם” ומוכר גם בשם העט היידי
שלו “בעל־החלומות”) בפריז בחייו של סימון פטליורה הגולה, שהפרעות נקשרו
בשמו. שוורצבארד היה מהגר יהודי מבסרביה ובן למשפחה שחלקה נרצח בפוגרומים,
ולפי דיווח אחד הכריז בעת הירי כי “זה בעד [פוגרום] פרוסקורוב!” במשפט
שוורצבארד הוקרא בפני המושבעים הצרפתיים תיעוד הזוועות שנערכו בפרעות.
ארגונים ואישים יהודיים התגייסו לספק עדויות ומסמכים לכך שפטליורה היה
אחראי באופן ישיר לרציחות. שווארצבארד זוכה על ידי בית המשפט הצרפתי מכל
אשמה.



125. פרעות בקייב (1919־  1921):
לאחר מלחמת העולם הראשונה יהודים רבים מבלארוס וליטא מצאו בעיר קייב מקלט. במלחמת האזרחים בין 1919 ל־1921 על העיר שלטו גדודים שונים,
הנלחמים זה בזה, כשהיהודים הם הסובלים המרכזיים, מאות נהרגו, ואלפים נפצעו
באותה תקופה.



126. פוגרום גרוסולובה (1919):
גרוסולובה (Grosulovo או
Grosolova) היא עיירה במחוז אודסה שבאוקראינה, בשטח שהיה
פעם בדרום־מערב רוסיה ובעבר הייתה בו אוכלוסייה יהודית (“שטעטל”).
בשנת 1917 פרצה ברוסיה המהפכה הגדולה. במצב קשה
במיוחד היו היהודים אשר התגוררו במערב רוסיה, בשטח השייך כיום לאוקראינה.
הלאומנים האוקראינים שביקשו לנצל את מלחמת האזרחים על מנת להשיג עצמאות ראו
ביהודים נטע זר, והאשימו אותם שהם “מורדים קומוניסטים”. האנטישמיות המושרשת
בקרב תושבי הארץ באה לידי ביטוי במלא אכזריותה, ורבות מן הקהילות היהודיות
סבלו מפוגרומים (פרעות פטליורה).
בפוגרום הראשון בפברואר 1919 הרג מנהיג צבא מקומי בשם פופוב 22 יהודים.
בפוגרום השני לפני פסח הרג כח בלתי־סדיר של צבא פטליורה עוד 20 יהודים.
בפוגרום האחרון בל""ג בעומר 1919 פשטו כנופיות מקומיות והרגו כ־20 איש נוספים.
ניצולי הטבח יצאו למסע הארוך לארץ־ישראל. הם הגיעו ליפו
במעבורת האודסאית “רוסלאן” ונקלטו בקושי רב לחיים חדשים במולדת, שלא האירה
להם פניה בשנים הראשונות. בני משפחתם וקהילתם, שכבר היו בארץ, פעלו למען
קליטתם כאן ולמען הנצחת קורבנות הפוגרום.



127. פוגרום בדניפרו (1919):
בפוגרום שנערך בעיר דניפרו שבאוקראינה ב־ 1919 נהרגו 150 יהודים ע""י גדודיו של האטמן גריגורייב.



128. פרעות סולמניקי (1919):
סלומניקי (ביידיש סלאמניק) היא עיירה במחוז קרקוב שבפולין,
בה התקיימה עד השואה קהילה יהודית גדולה, ואשר בה התקיים בתקופת השואה מחנה
מעבר המוני, שנודע בשל תנאיו הקשים.
יהודים החלו להתיישב בעיירה בראשית המאה ה־19, ובהמשך אותה מאה קיימו בה קהילה עצמאית, שכללה בית מדרש ומספר
“שטיבלעך” חסידיים. לאחר תום מלחמת העולם הראשונה, במאי 1919, נערכו פרעות ביהודי העיירה, תוך ביזת חנויות היהודים, הכאת
יהודים וחילול ספרי תורה.



129. הטבח בפינסק (1919):
הטבח בפינסק היה טבח ב־5 באפריל 1919 (ה' בניסן תרע""ט) שבו נרצחו בעיר פינסק שבפולין 35 יהודים על ידי חיילי הצבא הפולני.
עם חלוקת פולין השנייה ב־1793, נכללה פינסק בתחום האימפריה הרוסית. בסוף המאה ה־19 נסללו מסילות רכבת שחיברו אותה לקייב וערים מרכזיות נוספות,
והביאו לשגשוג כלכלי בעיר. ערב מלחמת העולם הראשונה מנו יהודי פינסק
28,000 בני אדם, שהיוו 72% מכלל האוכלוסייה.
בתחילת המלחמה נכבש האזור על ידי הצבא הגרמני, שהתייחס
בהגינות לאוכלוסייה היהודית. עם נסיגת הגרמנים נתפס האזור על ידי הצבא
הפולני. גבולותיה המזרחיים של פולין לא הוגדרו בדיוק בוועידת ורסאי.
הפולנים, שזה עתה הקימו מדינה, ביקשו להחזיר לעצמם שטחים
שנלקחו מהם בחלוקת פולין, ואילו הרוסים הבולשביקים טענו שהשטח שייך להם. זה
הוביל למלחמה הפולנית־סובייטית שפרצה בפברואר 1919.
היהודים נלכדו בין הפטיש לסדן, כשכל צד מאשים אותם בשיתוף
פעולה עם הצד השני. גל של פוגרומים פרץ בערים ובעיירות רבות בפולין־ בראשן
עמדו אנשי הצבא הפולני, שהאשימו את היהודים ב“בולשביזם”. בגל זה נספו
כ־300 יהודים ונפצעו מאות. בתים ובתי כנסת נשרפו ורכוש רב נבזז. במסגרת גל זה אירע הטבח בפינסק.
ב־5 באפריל 1919, כחודש לאחר כיבוש פינסק על ידי הצבא הפולני, התכנסו
כ־75 נבחרי ציבור בבית העם בעיר כדי לדון באופן
חלוקת העזרה הכספית שנשלחה על ידי ארגון הג’וינט ליהודי פינסק לפני חג
הפסח. לפנות ערב, כשהדיון עמד להסתיים, התפרצו לפתע לאולם חיילים פולנים,
אסרו את המשתתפים ולאחר ששדדו אותם, הובילו אותם למפקדת הז’נדרמריה בעיר.
הם הואשמו בקיום כנס שנועד לתכנן פעולות חבלה בעיר לטובת הבולשביקים. תוך
פחות משעה הופרדו 35 אנשים שהוצעדו לכנסייה, הועמדו
ליד הקיר החיצוני שלה ושם לאור פנסי מכוניות הצבא, הוצאו להורג. עם שחר
התגלה ששלושה מהם עודם בחיים, וגם הם נרצחו. השאר, בהם שש נשים, הושארו
במעצר וסבלו מכות והתעללויות עד ששוחררו לאחר מספר ימים.
הטבח גרם לתגובות נזעמות בקהילות היהודיות ברחבי העולם. אף
שבאותה תקופה התרחשה סדרת הפוגרומים, הרי האירוע בפינסק היה הוצאה להורג
מכוונת על ידי הצבא הפולני של שליחי ציבור יהודים שלא היה להם כל קשר
לפעילות צבאית.
הטבח עורר סערה בקהילות היהודים ובעיקר בארצות הברית
בעיתונות הוא כונה “הפוגרום הפולני בפינסק”. הופעל לחץ על הנשיא האמריקאי
וודרו וילסון, והוא דרש מהפולנים שיסכימו לקבל משלחת חקירה אמריקאית שתחקור
את הפוגרומים נגד היהודים בפולין. המשלחת נשלחה מטעם ועידת השלום בפריז
ובראשותה עמד הנרי מורגנטאו האב. חבריה שהו בפולין במשך חודשיים וביקרו
ביישובים רבים שבהם היו מהומות נגד היהודים, כמו לבוב, לידה, קילצה, וילנה,
פינסק ועוד. ב־ 3 באוקטובר 1919 הגישה המשלחת את דוח מורגנטאו לוועידת השלום בפריז. אף אחד
ממבצעי הטבח לא הועמד לדין.
הרשל פינסקי, אחד מהניצולים מהטבח, אסף סביבו קבוצת צעירים
על מנת להתיישב בארץ ישראל. הם נקראו “הקבוצה על שם קדושי פינסק”. הם עלו
ארצה ב־1926, ולאחר שעבדו במספר מקומות, התיישבו בעמק יזרעאל והקימו את קיבוץ גְּבַת.



130. פוגרום האיסין (1919):
האיסין היא עיר במחוז ויניצה שבאוקראינה. היא ניזוקה קשות
בזמן המרד האנטי־פולני של בוגדן חמלניצקי. מרד זה לווה בשוד ורצח המוני של
יהודים ביישוב.
בזמן מרידות ההיידמקים של 1734 ו־1750 נפגעו בעיר פולנים ויהודים. קשה
להעריך במדויק את מספר הנפגעים באירועים אלו, אך קיימים מקורות המצביעים על
כך שכל האוכלוסייה היהודית באזור חוסלה כליל.
ב־1768 האוכלוסייה האוקראינית לקחה
חלק פעיל במרד היידמקים חדש, והאוכלוסייה הפולנית והיהודית נפגעה קשות
בשנית.
ב־1793, לאחר חלוקת פולין, האיסין עברה לשליטתה של האימפריה הרוסית. בתחילת המאה ה־20 נמנו בהאיסין כ־6,600 יהודים, כמחצית מתושביה.
במאי 1919 נערך ביהודי העיר פוגרום, בו רצחו אוקראינים כ־400 יהודים, ובעקבות זאת, עזבו את העיר רבים מיהודיה.



131. פרעות דרוהוביץ' (1919):
בעיר האוקראינית דרוהוביץ' בחבל לבוב, במהלך כיבוש העיר
בידי הרוסים בתחילת מלחמת העולם הראשונה, נערכו ביהודיה פרעות בידי קוזקים.
בתום המלחמה, נערכו בהם פרעות בידי אוקראינים לאומנים. עם כיבוש העיר בידי
פולין במאי 1919, ערכו ביהודיה פרעות החיילים הפולנים.



132. פרעות בעיר חמלניצקי (1919):
חמֶלניצקִי היא עיר באוקראינה במרכז חבל חמלניצקי. ב־1648 נכבשה העיר על ידי הקוזאקים של בוגדן חמלניצקי, שחוללו פרעות ביהודים ולבסוף הביאו לרציחתם.
לאחר חלוקת פולין השלישית ב־1795 צורפה לאימפריה הרוסית. ב־1917 היהודים היוו כמחצית מתושבי העיר. בפברואר 1919 מפקד
הקוזאקים סמסנקו החליט לקחת את הפיקוד על שמירת העיר לידיו לאחר שבעיר
התרחש מרד הקומוניסטים. הוא קרא לחייליו להרוג יהודים כדי “להציל את
אוקראינה” כלשונו, אך לא לבזוז.
החיילים צעדו ברחוב המרכזי של העיר ולאחר מכן התפזרו בבתי
היהודים. היהודים לא היו מוכנים, ולכן היו בידיים ריקות. תוך שלוש שעות
רצחו הקוזאקים באכזריות 1,800 יהודים, בהם גם נשים
וילדים. חלק מהנשים והנערות נאנסו לפני שנרצחו. למרות הפרעות, הקהילה
היהודית השתקמה מהר ועם תחילת השלטון הסובייטי המשיכו היהודים להיות הקהילה
הגדולה ביותר בעיר.



133. מאורעות תל חי (1919):
מאורעות תל חי הם סדרה של התנכלויות והתנפלויות של כנופיות ערבים ובדואים, אשר החלו בסתיו תר""פ 1919, עם נסיגת
הכוחות הבריטיים מהאזור, על ארבעת היישובים היהודיים: המושבה מטולה, קיבוץ
כפר גלעדי, הקבוצה בתל חי, וקבוצת מייסדי המושב בחמארה, על כפרי הנוצרים
ועל יחידות הצבא הצרפתי באזור הגליל הצפוני, וזאת כחלק ממלחמת הממלכה
הערבית של סוריה־צרפת.
בשיא המאורעות התחולל ב־1 במרץ 1920 קרב בתל חי שהפך לסמל, שהסתיים
במותם של שמונה יהודים ובהם יוסף טרומפלדור. ההתקפות גרמו לנטישה זמנית
של ארבעת היישובים, עד סתיו תרפ""א 1920.
טרומפלדור היה במותו מופת לזרמים שונים בתנועה הציונית. על
שמו של טרומפלדור נקרא גדוד העבודה וההגנה על שם יוסף טרומפלדור ותנועת
הנוער שהוקמה על ידי זאב ז’בוטינסקי נקראה “בית”ר"" ־ “ברית הנוער העברי על
שם יוסף תרומפלדור” (השם נועד לאזכר גם את ביתר מעוזו של בר־כוכבא ומכאן
הכתיב הלא מקובל). על סיפור תל־חי, חיבר ז’בוטינסקי את שיר תל־חי ואת שיר
אסירי עכו.
תל־חי היא סמל לגבורה עד היום. דרומית לתל־חי הוקמה לאחר
מלחמת העצמאות העיירה קריית שמונה ־ לזכר שמונת הנופלים בתל־חי. מדי שנה
בי""א באדר מתקים טקס אזכרה ממלכתי לטרומפלדור וחבריו.
ברל כצנלסון חיבר לזכרם תפילת יזכור אשר פורסמה תחילה בכתב
העת “קונטרס”. היא היוותה את הבסיס לתפילת היזכור של יום הזיכרון לחללי
מערכות ישראל.



134. פוגרומים בדניפרו (1920):
ב־1920 המשיכו הפוגרומים ביהודי העיר דניפרו שבאוקראינה. מאות נשים יהודיות נאנסו בעיר.



135. פוגרום במאזיר (1920):
מאזיר היא עיר השוכנת בבלארוס של היום. בחלוקת פולין בשנת 1793 נכללה העיר בתחום האימפריה הרוסית.
בנובמבר 1920 נערך בעיר מאזיר שבבלארוס פוגרום, בו נרצחו כ־30 יהודים, תוך אונס נשים ושוד רכוש. טרם פרוץ מלחמת העולם השנייה נמנו בעיר כ־6,300
יהודים, כחמישית מתושביה. התקיימה בה עד השואה קהילה יהודית גדולה.



136. פרעות בירוסלב (1920):
בשנת 1920 חיילים מחטיבתו של גנרל
האלר שוב פרעו ביהודי ירוסלב שבפולין, ופגעו ברכוש ובבני הקהילה. שוב
השלטון המקומי בעיר לא עשה דבר כדי למנוע זאת. שנאת היהודים הייתה מוטבעת
בממסד העירוני. אף על פי שרובה של העיירה נהרס במהלך מלחמת העולם הראשונה,
האוכלוסייה היהודית המשיכה לגדול ולשגשג. יהודי העיר הוו גורם חשוב במסחר
וכלכלה בירוסלב. רוב בתי החרושת בירוסלב, כ 80% היו
בבעלות יהודית או שהיה להם רקע יהודי, בין בתי החרושת היו מאפיית
בסקוויטים, טחנות קמח, מוצרי בשר וכולי.



137. מאורעות תר""פ (1920):
מאורעות תר“פ הוא כינוי להתקפות מצד ערבים על יישובים עבריים בגליל ועל שכונות בירושלים שאירעו בשנת תר”פ־1920. אותה עת הערבים נלחמו בצרפתים באזור הגבול שבין שטח הכיבוש
הבריטי לשטח הכיבוש הצרפתי, שעבר באזור הגליל העליון המזרחי. המורדים
הערבים התקיפו את מטולה, איילת השחר, דגניה ב' ומנחמיה. בא הקץ למושבה בני
יהודה שממזרח לכנרת. מאורעות תל חי, ובכלל זה הקרב שבו נפלו יוסף טרומפלדור
ושבעת חבריו, היו לחלק מהמורשת הציונית. יש הרואים בפרעות תר""פ את ראשית
המאבק היהודי־ערבי על ארץ ישראל.



138. מאורעות תרפ""א (1921):
מאורעות תרפ“א (כונו גם כפרעות תרפ""א) החלו בכ”ג בניסן ה’תרפ""א (1 במאי 1921)
ביפו, והתפשטו ליישובים יהודיים נוספים. המאורעות כללו מעשי רצח, אלימות,
אונס, שוד וביזה ביהודים ורכושם על ידי ערבים.
במהלך חמשת ימי הפרעות נרצחו 47 יהודים ונפצעו 140. לערבים היו 48 הרוגים ו־73 פצועים מירי הצבא הבריטי ומגינים יהודים על התוקפים.



139. פרעות הסטודנטים באורדיה (1927):
פרעות הסטודנטים באורדיה, שהופנו כנגד יהדות אורדיה, התרחשו בתחילת חודש דצמבר 1927, במהלך כינוס ארצי של קונגרס הסטודנטים הלאומי של רומניה, שנערך בעיר אורדיה.



140. פרעות תרפ""ט (1929):
מאורעות תרפ""ט (1929, בפי הערבים
ثورة البراق, תעתיק: תַ’וּרַת אל־בֻּראק, בתרגום לעברית: “מהפיכת
אל־בוראק”, שמו הערבי של הכותל) היו סדרה של פרעות אלימות ומעשי טרור מצד
ערביי ארץ ישראל נגד היישוב היהודי בארץ ישראל, שאירעו בין ה־23
באוגוסט 1929 (י“ז באב תרפ”ט) ל־29 באוגוסט. במהלך המאורעות נרצחו 133 יהודים ו־339 נפצעו, ננטשו ונחרבו יישובים וקהילות ברחבי ארץ ישראל. מבין הערבים נהרגו 113 ונפצעו 232, מרביתם בידי שוטרים בריטים כחלק מדיכוי המהומות, ומקצתם בפעולות נקם על ידי יהודים.
בעקבות המאורעות מונתה ועדת שו לחקירת האירועים. הוועדה הגישה ב־1930 את דו""ח הופ־סימפסון, ובעקבותיו הוצא לאחר מכן הספר הלבן של פאספילד.



141. טבח חברון כחלק ממאורעות תרפ""ט (1929):
טבח חברון בוצע על ידי ערבים מוסלמים תושבי העיר חברון והסביבה ביהודי העיר בשבת, י“ח באב תרפ”ט, 24 באוגוסט 1929, כחלק ממאורעות תרפ""ט בארץ ישראל. בטבח נרצחו 67 יהודים, והוא הוביל לחיסול היישוב היהודי בחברון, שהיה קיים ברציפות מאות שנים.
בחברון התגוררו אז כ־20,000 נפש, מתוכם כ־800 יהודים.



142. טבח צפת כחלק ממאורעות תרפ""ט (1929):
טבח צפת בוצע על ידי ערבים מוסלמים תושבי העיר צפת והסביבה ביהודי העיר ביום חמישי, כ“ג באב תרפ”ט, 29 באוגוסט 1929, כחלק ממאורעות תרפ""ט. בשעה 17:30 פרצו פורעים ערבים לרובע היהודי בצפת
שלא היה מוגן. הם פרצו לבתים דקרו והרגו את תושבי הרובע והעלו את בתיהם
באש. ההשתוללות נמשכה 20 דקות והופסקה על ידי כוחות המשטרה הבריטים שחשו למקום והרגו שניים מהפורעים. 18 תושבים יהודים, בהם נשים וילדים ורב העיר ישמעאל בן פנחס הכהן,
נרצחו ולפחות 80 נפצעו. הרחוב היהודי המרכזי נבזז ונשרף.



143. אירוע אנטישמי בברסלאו (1932):
יהודי קהילת ברסלאו (ורוצלב) שבפולין סבלו מאנטישמיות עוד
לפני השואה: כבר באמצע תקופת רפובליקת ויימאר הואשמו יהודי ברסלאו ברצח ילד
נוצרי ומצבות בבית־הקברות היהודי חוללו. לקראת סוף 1932 אירעו באוניברסיטה בעיר מעשי אלימות בקשר למינוי מרצה יהודי, עד
שהנהלת האוניברסיטה הסתלקה מן המינוי.



144. פרעות קונסטנטין  (1934):
פרעות קונסטנטין, אלג’יריה התרחשו במשך שלושה ימים (3–5 באוגוסט
1934) בעיר קונסטנטין שבאלג’יריה ובהן רצחו המוסלמים 25 משכניהם היהודים, פצעו יהודים רבים נוספים והרסו את חנויותיהם ובתיהם.



145. פוגרום פשיטיק (1936):
פוגרום פּשיטיק התרחש ב־9 במרץ 1936 נגד הקהילה היהודית בעיירה (Przytyk) פשיטיק שבפולין. אירוע זה של אלימות
אנטישמית היה אחד מסדרה של פוגרומים שהתרחשו בה החל ממותו של המרשל יוסף
פילסודסקי (שהיה שליט פולין וריסן את האנטישמיות) במאי 1935 והלכו וגברו במהלך השנים שלפני פרוץ מלחמת העולם השנייה. הפוגרום
עורר תשומת לב רבה ברחבי העולם, בפרט עקב הניסיון היהודי להתגוננות עצמית
ודיכויו על ידי השלטונות הרשמיים.
בבוקר ה־9 במרץ פרצו איכרים מוסתים לכיכר השוק, הרסו דוכנים של יהודים ופגעו בסחורותיהם. היהודים שהיוו
87% מ־2,500 תושבי העיירה, הגנו על
עצמם בנשק והצליחו להניס את הפורעים. במהלך ניסיון היהודים להגן על עצמם
נפצעו מספר איכרים פולניים ואחד נהרג מירי אקדח. בתגובה פרצו הפולנים לבתי
היהודים. שלושה יהודים נהרגו, 22 נפצעו ונזק רב
נגרם לרכוש. המשטרה, שהגיעה לאחר מעשה, ערכה חיפוש נשק בבתי
היהודים.
למחרת האירוע הובאו לבית המשפט 44 פולנים ו־14 יהודים. השופטים דנו את היהודים לתקופות מאסר בין חצי שנה עד 14 שנים וחצי (ליהודי שירה באקדח), הפורעים יצאו בעונשים קלים בלבד.
הפוגרום גרם לעלייה משמעותית של יהודים מפולין לארץ ישראל.
השיר העיירה בוערת של מרדכי גבירטיג נכתב בשנת 1938 על רקע פוגרום זה.



146. המרד הערבי הגדול־ מאורעות תרצ""ט (1936־ 1939):
המרד הערבי הגדול (מאורעות תרצ“ו־תרצ”ט, בערבית: ثورة
فلسطين الكبرى, תעתיק: תַ’וּרַת פלסטין אלכֻּבְּרַה, בעברית: מרד פלסטין
הגדול) היה מרד מאורגן שפרץ בארץ ישראל בשנת 1936, ונמשך בהפסקות עד מרץ 1939.
מרד זה כונה באנגלית: המרידה הערבית בפלשׂתינה (Arab revolt in Palestine 1936־1939). במהלך המרד נהרגו למעלה מ־400 יהודים, כ־200 בריטים וכ־5,000 ערבים, רובם במסגרת חיסולי חשבונות ותקיפת מתנגדים. מספר קהילות
יהודיות או יישובים קטנים נחרבו, גלו או פונו, בעיקר באזורי ספר ובערים
עתיקות, בעקבות ההתקפות עליהן, וביניהן משמר הכרמל, עין זיתים, פקיעין,
רוחמה, שכונת שמעון הצדיק, חברון, כפר השילוח, ביפו ובשכונות סביבה.
המרד כלל בעיקרו פעולות טרור של ערבים נגד מוסדות המנדט
הבריטי ששלט בארץ ישראל, ובמידת־מה גם נגד יהודים. פעולות אלה כללו תקיפות
כנגד חיילים בריטיים, מוסדות השלטון הבריטי ונציגיו, והצתת גידולים חקלאיים
ורכוש יהודי. המרד כלל גם טרור פנימי בתוך הציבור הערבי, בעיקר כלפי מתנגדי
המרד. מאורעות אלה היו שונים מן הקודמים להם בהיקפם, בעוצמתם ובארגונם
ונמשכו גם תקופה ארוכה יותר. היקף הפעולות האלימות ועוצמתן גבר עם הזמן.
לצד פעולות הטרור נערכו הפגנות, נערכה שביתה רחבת היקף בניסיון לפגוע במשק
היהודי, ובוצעו פעולות מרי אזרחי כדוגמת סרבנות מיסים.
המרד לא השיג את מטרותיו: הדרישות הפוליטיות של הערבים לא
התקבלו על ידי השלטון הבריטי, היישוב היהודי לא נפגע באופן מהותי ממעשי
הטרור ואף התחזק, הופחתה התלות בפועלים ערבים ובמשק הערבי, נפתח נמל ים בתל
אביב, ושיטת יישובי חומה ומגדל באה לעולם, באישור שלטונות המנדט עד
1938, תוך עקיפת גזרות הספר הלבן של פאספילד. לעומת זאת
הציבור הערבי הוכה מבחינה כלכלית וצבאית, והתדרדר למצב של אנרכיה פנימית
עקב הטרור הפנימי.



147. גירוש זבונשין (1938):
גירוש זבונשין התרחש באוקטובר 1938, כשהשלטון הנאצי החל לגרש מגרמניה את כל היהודים שלא היו אזרחי
המדינה.
ב־18 באוקטובר אספו הנאצים למעלה מ־18,000 יהודים בעלי אזרחות פולנית שהתגוררו
בגרמניה. רבים מיהודים אלה חיו רוב שנותיהם בגרמניה, ובהם נכללו גם ותיקי
מלחמת העולם הראשונה. יהודים אלו גורשו לעיירה זבונשין שבגבול בין פולין
לגרמניה, אך שם סירבה הממשלה הפולנית לקבלם, בהתאם לחוק האזרחות
ממרץ 1938, שבו החליטו שלטונות פולין להפקיע את האזרחות הפולנית ממי שחי מעל 5 שנים מחוץ לפולין.
היהודים נותרו באזור הגבול, ללא מחסה מפני הקור, וקיבלו מזון וציוד רפואי מהג’וינט (JDC), הצלב האדום
הפולני וארגונים יהודיים פולניים, עד שבסופו של דבר שיכנעו הנאצים את
הממשלה הפולנית לקלוט אותם.
בין היהודים שהוגלו הייתה משפחת גרינשפן מהנובר, שביתם,
ברטה, סיפרה על הגירוש לאחיה הצעיר, הרשל גרינשפן, שהתגורר באותה העת
בפריז.
גרינשפן סער מרגשות זעם, נטל אקדח וניגש לשגרירות גרמניה
בפריז ושם ירה מטווח קרוב בפקיד בכיר בשגרירות, ארנסט פום ראט. ראט נפצע
קשה ונפטר יומיים לאחר מכן. על פי הוראתו של שר התעמולה יוזף גבלס, זכתה
ההתנקשות לפרסום נרחב בעמודים הראשיים של כל עיתוני גרמניה הנאצית. המשטר
הנאצי ניצל את מקרה הרצח לארגון פרץ האלימות, הספונטני לכאורה, של
ליל 9 בנובמבר 1938, שנודע כליל הבדולח.



148. ליל הבדולח (1938):
ליל הבדולח (בגרמנית: Kristallnacht, נהגה: קריסטלנאכט) הוא הכינוי ללילה שבין 9 ל־10 בנובמבר 1938 (ט“ז בחשוון תרצ”ט), שבו נערך בכל רחבי הרייך השלישי (גרמניה
ואוסטריה) פוגרום ביהודים. האירוע כונה כך בשל רסיסי הזכוכית הרבים שהצטברו
על הארץ כתוצאה מניפוץ הזגוגיות של בתי מגורים, מוסדות ציבור ובתי עסק רבים
של יהודים תושבי גרמניה.



149. פרעות דורוחוי (1940):
פרעות דורוחוי הן פוגרום שערכו יחידות צבא רומניות ביהודי העיירה דורוחוי (Dorohoi) שברומניה, ביום 1 ביולי 1940 ובמהלכו, לפי דו""ח רומני רשמי, נרצחו בפרעות 53 יהודים ועשרות נפצעו. לדברי יהודי המקום, מספר הנרצחים נע בין 165 ל־200. מעשים אלה נעשו ברומניה, בטרם נכנסה למלחמת העולם השנייה ובטרם שכרתה ברית עם גרמניה הנאצית.



150. מרד הלגיונרים ופרעות בוקרשט (1941):
מרד הלגיונרים ופרעות בוקרשט הוא שמם של אירועי דמים, שהתרחשו בבוקרשט, בירת רומניה בין 21 ל־23 בינואר 1941.
התנועה הלגיונרית שהייתה שותפה לממשלה השנייה של גנרל
יון אנטונסקו במסגרת המדינה הלאומית־לגיונרית, ניסתה לתפוס את השלטון
ולהדיח את אנטונסקו, ותוך כדי כך נערך פוגרום אכזרי במיוחד ביהודי
בוקרשט.
במהלך הפרעות נשרפו ונבזזו בתי כנסת ומוסדות יהודים אחרים,
יהודים רבים נעצרו, עונו, נבזזו וחלקם נרצחו. המרד דוכא ביד קשה על ידי
הצבא הרומני, אנטונסקו ביטל את המדינה הלאומית־לגיונרית, הקים דיקטטורה
צבאית והיה לשליט יחיד, ללא מתחרים או מגבלות. מאתיים משאיות עמוסות ברכוש
שנבזז מהיהודים, הכסף המזומן והתכשיטים הוחרמו ולא הוחזרו ליהודים, שגם לא
פוצו על הנזקים שנגרמו לרכושם ולמוסדותיהם.



151. הפרהוד (1941):
הפרהוד (בערבית: الفرهود, בתרגום חופשי: “ביזה”, “שוד”;
משמעות המושג בפועל: הפחדה ברוטלית כלפי נשלטים) הוא שמן של פרעות שנערכו
באוכלוסייה היהודית בבגדאד, בירת עיראק, בחג השבועות ו' בסיוון־ז' בסיוון
תש""א, 1־2 ביוני 1941. בפרעות נרצחו לפחות 179 יהודים, 2,118 נפצעו, 242 ילדים היו ליתומים, ורכוש רב נבזז. מספר בני האדם שרכושם נבזז
הגיע לכ־50,000. הנרצחים נקברו בקבר אחים בבגדאד.
במהלך ההתערבות המאוחרת של הצבא לעצירת הפרעות נהרגו כמה עשרות, עד כמה
מאות, מוסלמים ולא־יהודים אחרים.
האירועים שימשו כגורם מאיץ לצמיחתה של המחתרת הציונית
בעיראק ולתהליך שבסופו של דבר הביא לעליית יהודי עיראק לארץ ישראל במבצע
“עזרא ונחמיה”, עשור לאחר מכן.



152. פרעות יאשי (1941):
פרעות יאשי (ברומנית: Pogromul de la Iaşi) הוא שמם של אירועי דמים שהתרחשו בעיר יאשי שברומניה, בימים
האחרונים של יוני 1941 והיו מהפוגרומים האכזריים
ביותר בהיסטוריה של יהודי מזרח אירופה. מבחינות רבות מהווה פוגרום זה את
תחילתה של ההשמדה ההמונית של יהדות אירופה, והוא אף הקדים בחודשים אחדים את
ועידת ואנזה בה החליטו הנאצים על יישום “הפתרון הסופי”.
הפוגרום התרחש מספר ימים לאחר תחילת “מבצע ברברוסה”,
הפלישה הגרמנית לברית המועצות, כאשר כוחות רבים של הצבא הגרמני נערכו באזור
יאשי קרוב לגבול הסובייטי. מה שהצית את הפרעות הייתה הוראת ביצוע מפורשת של
מנהיג רומניה, המרשל יון אנטונסקו, והפוגרום תוכנן ובוצע על ידי השלטונות
הפשיסטים הרומניים בשיתוף פעולה עם הגרמנים הנאצים.
לקראת המבצע המתוכנן נשלחה ליאשי היחידה הרומנית המיוחדת “דרג אופרטיבי מס' 1” שתכננה את האירוע ולקחה חלק בו.
ב־28 ביוני 1941 (ד' בתמוז ה’תש""א) הורה שליט רומניה, יון אנטונסקו, לפנות את כל
האוכלוסייה היהודית מהעיר. באותו יום יצאו למבצע הפינוי כוחות צבא ומשטרה
רומניים יחד עם פורעים רומנים אנטישמיים, בסיוע כוחות צבא גרמניים ששהו
באותה תקופה ביאשי. במהלך הפעולה היהודים נשדדו, בתיהם, עסקיהם ומוסדותיהם
נבזזו, ויהודים רבים נרצחו ־ 13,266 קורבנות לפי
ספירת השלטונות הרומניים, ולפי רשימה שמית שערכה הקהילה היהודית
לפחות 14,850 קורבנות. בנוסף למספרים אלה נרצחו יהודים נוספים שלא היו רשומים בפנקסי הקהילה.
לכן המספר הכולל המדויק אינו ידוע, וישנן הערכות שונות המגיעות עד 20,000 נרצחים. יהודים רבים אחרים הוכו, עונו והושפלו.
לפני הפרעות היו ביאשי לפחות 45,000 יהודים, כולל יהודים רבים שגורשו מהכפרים ומערי השדה על פי צווים
שלטוניים והגיעו ליאשי זה מקרוב, ללא רכוש או פרנסה. לאחר הפרעות,
במאי 1942, במפקד “בעלי הדם היהודי”, נספרו 32,364 יהודים.



153. הפוגרומים בלבוב (1941):
הפוגרומים בלבוב היו שני מעשי טבח ביהודי העיר לבוב וסביבתה שבפולין הכבושה (כיום באוקראינה), אשר התרחשו בין ה־30
ביוני ל־2 ביולי ובין ה־25 ביולי ל־29 ביולי 1941, בתקופת הכיבוש הנאצי בפולין במלחמת העולם השנייה.
לפי נתוני יד ושם, 6,000 יהודים
נרצחו בפוגרומים על ידי יחידות איינזצגרופן, לאומנים אוקראינים וחברי
המיליציה האוקראינית.
ערב מלחמת העולם השנייה, הייתה קהילת יהודי לבוב הקהילה
השלישית בגודלה בפולין, ובזמן המלחמה, עקב נהירה של פליטים יהודים שברחו
אליה מאימת הנאצים, גדלה הקהילה לכדי 200,000 נפש.



154. כיבוש קישינב והפרעות ביהודים (1941):
בתקופת השואה, ב־16 ביולי
1941, נכבשה העיר קישינב על ידי רומניה, ולאחר שבועות
אחדים נערכו פרעות ביהודי העיר. ממלכת רומניה, תחת שלטונו של יון אנטונסקו,
הצטרפה כמדינה משתתפת למעצמות הציר במלחמת העולם השנייה, בתקווה להשיב
לעצמה את החבלים שנלקחו ממנה על ידי ברית המועצות. עם פתיחת מבצע ברברוסה,
פלש צבא רומניה, יחד עם הוורמאכט לברית המועצות. ב־16 ביולי 1941 פלשו הארמייה הרומנית הרביעית והארמייה הגרמנית ה־11 אל קישינב, בירת בסרביה.
שבועות אחדים לאחר הכיבוש פעלו השלטונות לביצוע הפתרון
הסופי בעיר, בדפוס הפעולה המקובל, ששלבו הראשון: איסוף היהודים, תוך כדי
מעשי התעללות קשים, אל אתר סגור וגזל רכושם במקביל.
על פי הערכות שונות בעת פלישת הרומנים והגרמנים לעיר היו בה לפחות 60,000 יהודים. הכוחות הרומנים והגרמנים
רצחו יהודים: גברים נשים וילדים, שדדו אותם, התעללו בהם, אנסו נשים יהודיות
ואת הנותרים ריכזו בגטו מאולתר.
את יהודי הגטו פינו מהעיר במשלוחים אל מחוצה לה, שחלקם היו אל הוצאות להורג מאורגנות, ובסוף התהליך נשארו בעיר 99 בני “דם יהודי”, שהיו למעשה מומרים ובני מומרים.



155. שבוע ההתלהבות הרומנטית (1941):
שבוע ההתלהבות הרומנטית הוא הכינוי שנתן יון אנטונסקו
(שליט רומניה בתקופת מלחמת העולם השנייה) לבזיזת והכאת היהודים, חילול בתי
הכנסת וראשית החרם הכלכלי נגדם בימים הראשונים לאחר כינון השלטון הלגיונרי
ברומניה (ספטמבר 1941).



156. פוגרום רדזילוב (1941):
רדזילוב (בפולנית: Radziłów;
ביידיש: ראַדזשילעווע, ראַדזשילעוו) הוא כפר (לשעבר עיירה) בפרובינציית
פודלסיה שבצפון־מזרח פולין, הנמצא כ־27 ק“מ דרומית לעיירה גרייבו וכ־61 ק”מ צפונית־מערבית לבירת הפרובינציה, ביאליסטוק.
ב־23 ביוני 1941, במהלך מבצע ברברוסה, נכבש היישוב בידי הגרמנים. כעבור יומיים
ריכזו הגרמנים את הגברים היהודים מהכפר, והכריחו אותם לרקוד סביב מדורה בה
שרפו את ספרי התורה מבית הכנסת המקומי. לאחר מכן, אילצו הגרמנים את היהודים
להתפלש בביצות המקומיות, ובהמשך, רתמו אותם לעגלות במקום סוסים.
לאחר שעזבו את היישוב החיילים הגרמנים, הוקם בו ועד פולני,
בו היה חבר הכומר המקומי. בימים אלו החלו הפולנים להתפרץ לבתי היהודים
ביישוב, תוך ביצוע מעשי שוד והתעללות בהם. ב־6 ביולי 1941, בשל הגעת ידיעות על בריונים
פולנים מוונסוש הסמוכה, שערכו במקום פוגרום, ואשר מתכננים להגיע גם
לרדזילוב, נמלטו יהודי רדזילוב מבתיהם, והעבירו את הלילה בשדות. עם שובם של
היהודים ליישוב למחרת, קברו פולנים מקומיים בחיים את אחד היהודים ואת בתו.
בהמשך אותו היום, 7 ביולי 1941, הגיעו לכפר מספר כלי רכב עם אנשי גסטאפו.
או אז רוכזו היהודים בכיכר השוק בכפר, לעיני הקהל הפולני,
ושם ערכו בהם הגרמנים והפולנים מעשי השפלה והתעללות קשים, תוך צילום
המעשים. לאחר מכן, הריצו הפולנים את 500 עד
800 היהודים שבכיכר לאסם תבואה בקצה היישוב, בו נעלו אותם,
תוך העלאת האסם באש. שני צעירים שהצליחו להימלט מהאסם הבוער נרצחו במקלות
בידי הפולנים.
לאחר הטבח, ערכו הפולנים מצוד אחר יהודים מסתתרים בכפר. את
חלקם השליכו למדורה שעוד בערה באסם, לרבות תינוקות בני יומם, ואת חלקם רצחו
בגרזנים ובאתים, תוך ריצוץ ראשי ילדים. באותו השבוע של הטבח בכפר בוצעו
פוגרומים גם ביישובים הסמוכים לרדזילוב, ובהם וונסוש, ידוובנה וסטאוויסקי.
כ־20 יהודים שעוד נותרו בחיים לאחר הטבח נכלאו בבית ביישוב, והועסקו בעבודות כפייה. יהודים אלו הועברו בנובמבר 1942
למחנה המעבר בבוגושה, ומשם למחנות ההשמדה השונים.



157. הטבח בידוובנה (1941):
ב־10 ביולי 1941 נטבחו יהודי העיירה יֶדוַבּנֶה (Jedwabne) הסמוכה לעיר לומז’ה שבמזרח פולין על ידי שכניהם הפולנים. במשך
שנים יוחס המעשה לגרמנים, אך נחשף כי הפולנים הם שביצעו את הטבח.
בתחילת הרצח הובלו הגברים היהודים אל בית הקברות וחפרו
בור. עם סיום חפירת הבור נרצחו הגברים והושלכו לבור שחפרו. צעד זה סייע
לרוצחים, מכיוון שעם מות הגברים לא נשארו יהודים שיוכלו להתנגד לפולנים
בהמשך הרצח. לאחר מכן נלקחו שאר יהודי העיירה, בעיקר נשים, זקנים וילדים,
אל אסם בקצה העיירה. הפולנים המקומיים הציתו את האסם, ורוב הנוכחים באסם
נשרפו חיים. הערכות ההיסטוריונים לכמות הנרצחים נעות בין 380 ל־1,600. מן הטבח נותרו רק כשבעה ניצולים.



158. גירוש היהודים מפריז (1942):
גירוש היהודים מפריז (מכונה גם: מצוד ולודרום ד’איבר ובקיצור: מצוד ול ד’איבר, בצרפתית: ‏Rafle du Vélodrome d’Hiver
מילולית “ולודרום החורף”) התבצע ב־16 וב־17 ביולי 1942 על ידי משטרת צרפת של וישי על פי הוראות הנאצים, תחת שם הקוד
“מבצע רוח האביב”. מטרת המצוד הייתה צמצום האוכלוסייה היהודית בצרפת
הכבושה. 13,152 קורבנות נאספו ורוכזו במתחם
“ולודרום ד’איבר” בפריז, ולאחר מכן נשלחו למחנה דראנסי הסמוך ולמקומות
נוספים, לקראת שילוחם למחנות ההשמדה.



159. פרעות קהיר ואלכסנדריה (1945):
פרעות קהיר ואלכסנדריה אירעו ב־2 וב־3 בנובמבר 1945 כחלק מגל האלימות שכוון נגד יהודים בעולם הערבי. הפרעות פרצו על
רקע מלחמת העולם השנייה ואנטישמיות שפשטה במצרים במהלכה, בעקבות עליית כוחה
של לאומנות מצרית ועוינות כלפי המערב, וכחלק מיום הפגנות נגד
הבריטים.
המהומות פרצו ב־2 בנובמבר, ובמהלכן נהרגו 6 או 10 יהודים ונפצעו 350. נשרפו בתי כנסת, בית החולים היהודי, בתי אבות, ונבזזו למעלה מ־100 בתי עסק יהודיים.
המהומות נגד יהודים התגלגלו גם לפגיעות במיעוטים אחרים כולל קופטים, יוונים
ואירופאים.
הפרעות של שנת 1945 סמנו את תחילתה של תקופה קשה עבור יהודי מצרים. ב־2 בדצמבר
1947 פרץ גל פרעות נוסף בקהיר, כחלק מהפגנות של ארגונים
אסלאמיסטים ולאומניים במחאה על החלטת החלוקה של האו""ם. הפרעות נמשכו יומיים
ונהרסו במהלכם בתי עסק יהודיים רבים. גם במקרה זה הפרעות נגד יהודים
התגלגלו להיות גם כנגד מיעוטים נוספים כגון הקופטים והיוונים. ביוני
1948 פצצה התפוצצה ברובע היהודי־קראי בקהיר והרגה
22 יהודים. חודש לאחר מכן נערכו התקפות דומות על בית כנסת בקהיר וחנויות יהודיות, ו־19 יהודים נהרגו. בספטמבר של אותה שנה רימונים הושלכו ברובע היהודי בקהיר, 9 יהודים נהרגו ו־20 נפצעו. אורך כל אותה
שנה התרחשו מקרים רבים של תקיפה של יהודים, ועל פי דיווח מהתקופה מספר
ההרוגים והנעדרים הכולל עמד על כ־150 יהודים. חוסר ביטחונם האישי של יהודי מצרים במהלך כל שנות ה־50 גרם להגירה המונית ממנה.



160. פרעות טריפולי  (1945):
פרעות טריפולי אירעו בנובמבר 1945,
כאשר פשט המון ערבי על בתי־כנסת ובתי מסחר ברבעים יהודיים בטריפולי בירת
לוב ובסביבותיה. בפרעות נרצחו 132 יהודים ומאות נפצעו, בעיקר נשים וילדים. נשרפו תשעה בתי כנסת, ו־813 בתי עסק יהודיים נהרסו. הפרעות נמשכו מ־4 בנובמבר עד להתערבות הצבא הבריטי, ששלט בלוב, ב־7 בנובמבר. הפרעות, שבוצעו בידי ערבים לובים, עוררו זעזוע בקרב
הקהילה היהודית בלוב וקיבלו הד גדול גם בשאר העולם היהודי.
הפרעות, שפרצו בעיר טריפולי, התפשטו גם לערים ועיירות
שסביבה. כך, התחוללו פרעות גם נגד יהודים בעיירות א־זאווייה, סוק אל־ג’מעה,
עמרוס, זנזור, תאג’וראא ועוד. הפרעות התרחשו על רקע מלחמת העולם השנייה,
עליית הלאומיות הערבית בלוב ומצב כלכלי מתדרדר. יחידה עברית שהשתייכה לצבא
הבריטי ונכחה בלוב בזמן הפרעות, דיווחה לראשי הקהילה שראשי הצבא הבריטי
בלוב הם שהסיתו ואף עודדו את ההתקפה על הקהילה היהודית.



161. פוגרום קיילצה (1946):
פוגרום קְיֶילְצֶה היה פוגרום שאירע בשרידי יהודי פולין ב־4 ביולי 1946 בעיר קיילצה (Kielce) שבפולין, לאחר שנפוצה בעיר עלילת דם נגד יהודים שכביכול השתמשו בדם ילד נוצרי לצורך טקס דתי. בפוגרום נרצחו
42 מתוך 163 היהודים ניצולי השואה ששהו בעיר, וכ־80 נפצעו. כמו כן נהרגו שניים
מהתוקפים. יהודי העיר שניצלו מהפוגרום, ובכללם הפצועים שאושפזו בבית החולים
בעיר, הועברו מקלצה ללודז' ברכבת מיוחדת של “הצלב האדום”.
לפוגרום נודעה השפעה טראומטית על היהודים בפולין ובעולם
כולו, והוא עורר הדים נרחבים. פוגרום זה, יחד עם הפוגרום בקרקוב בסוף
שנת 1945 ואירועים אנטשימים נוספים שהתרחשו בפולין,
הובילו להתפכחות ניצולי השואה מהחלום להשתלב שוב בחברה הפולנית והוביל
ולהגירה של עשרות אלפי יהודים פולנים במסגרת “תנועת הבריחה”.



162. פרעות עדן (1947):
פרעות עדן הן פרעות שנערכו ביהודי עדן לאחר כ""ט בנובמבר 1947.
לאחר החלטת החלוקה של עצרת האו""ם התנהלה במדינות ערב הסתה
אנטי־יהודית. ברדיו, במקומות התכנסות פומביים ובמסגדים. בעדן הגיעו הדברים
עד כדי עריכת פרעות ביהודים. בין 2 בדצמבר ל־4 בדצמבר 1947 ערכו ערביי עדן, שהייתה אז פרוטקטורט בריטי, פרעות בקהילה היהודית.



הפרעות התחוללו בעקבות החלטת החלוקה של עצרת האו“ם מכ”ט
בנובמבר, לפיה תחולק ארץ ישראל ותוקם מדינה יהודית על חלק ממנה. בפרעות
נרצחו 82 יהודים ו־76 נפצעו. 106 מתוך כ־170 החנויות של היהודים נבזזו. ארבעה בתי כנסת נשרפו עד אפר,
220 מבתי היהודים נשרפו, ניזוקו או נבזזו ושני בתי ספר יהודיים, האחד לבנים והאחר לבנות, רוקנו מכל תוכנם.
היהודים חשו הקלה בשומעם כי יחידת “המגויסים של הפרוטקטורט של עדן” (Aden Protectorate Levies), יחידה צבאית
בריטית שתפקידה היה להגן על שדות התעופה של עדן ולעזור למשטרה האזרחית,
הוחשו להגנתם, אך חיילי היחידה, שהיו ערבים, עצמו עיניהם מפני המתחולל, ואף
ירו בעצמם ללא הבחנה אל עבר היהודים ורצחו רבים מהם.
לאחר הפרעות והטבח חשו יהודי עדן חוסר אונים, במשך זמן רב
הם התקבצו חדורי אימה ברובע היהודי וחששו לצאת. קבוצת יהודים נוספת שסבלה
בעדן הייתה של פליטים יהודים מתימן, שהצליחו, בדרכים קשות, לחצות את הגבול
ולעבור לעדן בתקווה שיוכלו להגיע לארץ ישראל. פליטים אלו נדחו על ידי
הבריטים, משום שלא היו אזרחי עדן ולא אזרחים בריטים. הפליטים הסתובבו
ברחובות עדן חסרי קורת גג ומסתור, והיו הפקר להתנכלויות של הערבים בשל
היותם חסרי הגנה. רק כאשר ארגון הג’וינט מימן הקמת מחנות לפליטים הללו,
הסכימו הבריטים לבנות מחנה במרחק 30 ק""מ מן העיר, ובו הצטופפו 4,000 איש בתנאים קשים ביותר. הצלתם של
יהודי עדן התאפשרה, כאשר בריטניה אפשרה לפליטים להמריא למדינת ישראל יחד עם
הפליטים מתימן במבצע “על כנפי נשרים” בשנים 1949־ 1950.



163. פרעות חלב (1947):
פרעות חלב הן פרעות שנערכו ביהודי העיר חלב שבסוריה, לאחר החלטת האומות המאוחדות על תוכנית החלוקה של ארץ ישראל בכ""ט בנובמבר
1947.
בשנת 1947 פרצו בחלב פרעות אלימות נגד יהודים, במהלכן הרובע היהודי בעיר הוצת ועלה בלהבות. 75 יהודים נרצחו, מאות נפצעו, כ־150 בתים
נהרסו וכמחצית מהקהילה היהודית נמלטה מהעיר. במהלך הפרעות ניזוק קשות בית
הכנסת המרכזי של חלב, ששימש כמקום פולחן יהודי לפחות מהמאה ה־5.



164. פרעות אוג’דה וג’ראדה (1948):
פרעות אוג’דה וג’ראדה היו סדרה של פרעות כנגד היהודים בערים אוג’דה וג’ראדה שבצפון־מזרח מרוקו שפרצו ב־7 ביוני 1948. במהלך הפרעות נהרגו
42 יהודים, כולל רב קהילת ג’ראדה ומשפחתו, וצרפתי לא־יהודי אחד.



165. פרעות טריפולי  (1948):
פרעות טריפולי, לוב (1948) התרחשו ב־12 ביוני 1948 בטריפולי בירת לוב בעקבות הכרזת העצמאות של מדינת ישראל.
מספר ימים לאחר הקמת מדינת ישראל, החלו לנהור מצפון אפריקה
הצרפתית אלפי ערבים מתנדבים, שרצו להצטרף לצבאות הערביים בארץ ישראל. דרכם
מזרחה עברה בלוב, שהייתה אז עדיין תחת שלטון בריטי ונוכחותם בה הסעירה
והתסיסה את ערביי המדינה. פניות של יהודי טריפולי לממשל הבריטי בלוב, לנקוט
באמצעי ביטחון בעוד מועד, זכו להתעלמות מוחלטת.
ביום שבת, ערב חג השבועות, ה־12 ביוני 1948, נחתו על יהודי לוב, אשר טרם התאוששו מפוגרום 1945, פרעות חדשות. בניגוד לפרעות 1945, הפורעים הערבים נתקלו בהתנגדות עזה של אנשי ארגון ה“הגנה” שעמדו בשערי הרובע.
אנשי ה“הגנה” הפעילו כנגד הפורעים נשק קר וחם כאחד, כולל
רימוני יד ובקבוקי מולוטוב. ההמון הערבי, שהופתע מעוצמת ההתנגדות היהודית,
נתפס לבהלה, במיוחד כאשר נפוצו בקרבו השמועות שארגון ה“הגנה” בארץ־ישראל
הצטרף כביכול לאחיו המגינים בטריפולי ונסוג כל עוד רוחו בו, בהותירו
מאחוריו הרוגים ופצועים. הרובע היהודי ניצל, אולם ההמון הפורע לא התפזר אלא
שם פעמיו לחלקי העיר האחרים, הבלתי מוגנים, ושם פגע ביהודים בודדים, בזז,
חמס והצית בתים, חנויות, בתי־עסק רבים ובתי־כנסת יהודיים.
על פי הנתונים הבריטיים הרשמיים, בפרעות נהרגו 13 יהודים ו־3 ערבים, נפצעו קשה 22 יהודים ו־13 ערבים, נפצעו קל 16 יהודים ו־38 ערבים, איטלקי אחד ושוטר. המקורות היהודיים טוענים למאזן נפגעים
שונה, בעיקר מהצד הערבי: נהרגו 14 יהודים, נפצעו קשה 22, נפצעו קל כ־100 ונאנסה אישה אחת. כ־30 עד 70
ערבים נהרגו לפי גרסת ה“הגנה” ועשרות רבות נפצעו. הפגיעות ברכוש היהודי היו חמורות ביותר: מאות בתי מגורים נפגעו וכ־ 1,600
יהודים נותרו ללא קורת גג ונאלצו למצוא מפלט ברובע היהודי,
במחנה הפליטים “פורטו בניטו”. עשרות משפחות נותרו ללא מקור הכנסה ונפלו
למעמסה על הקהילה.



166. הפיגועים בקהיר (1948):
הפיגועים בקהיר התרחשו בחודשים יוני ויולי
1948, אז סדרת פיצוצים, מעשי חבלה והתקפות שונות נערכו
באזורים היהודיים של העיר קהיר, מצרים. הפיגועים כוונו נגד יהודי מצרים,
ויוזמיהם, ארגון האחים המוסלמים, ביצעו אותם כמעשי נקמה בשל כישלון מצרים
במלחמת העצמאות והקמת מדינת ישראל. על פי הערכות לא רשמיות, בפיגועים
נהרגו 70 יהודים ונפצעו קרוב ל־200.

















העת החדשה























ציר זמן מחורבן בית שני עד קום המדינה








לוח תקופות בארץ ישראל







 
פרק 77: האישים היהודיים במאות הראשונות עד המאות האחרונות לספירה



אישים יהודים במאות ה־1 עד ה־3



רבי יונתן בן עוזיאל היה תנא מהדור הראשון של התנאים,
חי כמה עשרות שנים לפני חורבן בית שני, ונחשב אחד מגדולי החכמים בימי בית
שני. הוא חיבר את “תרגום יונתן”. הוא תרגם את הנביאים לארמית. קברו נמצא
בעמוקה ידוע כסגולה לזיווג.



רבי יהודה הנשיא (נולד ב־ 135 או 137 לספירה) היה תנא בדור החמישי,
נשיא הסנהדרין ועורך המשנה. בזמנו נקבע מקום הסנהדרין בציפורי. זמן מה
התכנס הסנהדרין בשפרעם ובבית שערים. ב־ 170 ציפורי
הייתה מרכז השלטון הרומאי. רבי יהודה הנשיא לימד בבית שערים. הוא חי
בציפורי, משנת 207, מסיבות בריאותיות. הוא נפטר בשנת 220 ונקבר בבית שערים. בזמנו התחיל איסוף החומר לתלמוד. רבי יהודה הנשיא חתם את תקופת התנאים.



רב אבא בר איבו, המכונה רב או אבא אריכה, היה מאחרוני
התנאים ומראשוני האמורים מחשובי האמוראים. הוא ייסד את ישיבת סורא. נולד
ב־ 175 לספירה באירן ונפטר בסורא ב־247.



רבי יוחנן בר נפחא (180־ 280 לספירה) היה מגדולי אמוראי ארץ
ישראל, ראש ישיבת טבריה. חתימת התלמוד הירושלמי היא גולת הכותרת של
חייו.



רב חסדא הכהן היה אמוראי בבלי, חי בדור השני והשלישי
של תקופת האמוראים, במאה השלישית והרביעית לספירה. היה ראש ישיבת סורא
במשך 10 שנים ומהאמוראים הבולטים.



רב הונא (215־ 296
לספירה) היה מגדולי אמוראי בבל מהדור השני. נחשב לגדול תלמידיו של רב. היה ראש ישיבת סורא 40 שנה.



גאונות בבל התקיימה משנת 560 ועד שנת 1000 לספירה. ישיבת פומבדיתא עברה לבגדד בשנה 960 לספירה.



אישים יהודים במאות ה־9 עד ה־11



אסף הרופא בן ברכיהו היה רופא יהודי שחי בסביבות
טבריה. לא ידועה שנת לידתו, אך הטווח המוצע לזמן פעילותו נע בין המאה
השישית למאה התשיעית. הוא כתב ספר על מדע הרפואה בעברית במאה הששית. הוא גם
כתב את שבועת הרופאים היהודיים. השפעת שבועת היפוקרטס ניכרת, אך הוא הוציא
את האלילות והכניס את האמונה באלוהי ישראל. הוא מוכר בזכות הספר העברי
הקדום ביותר שנשתמר עד ימינו, בתורת הרפואה שקרוי על שמו “ספר אסף” או “ספר
רפואות”.



הרב עמרם בן ששנא, גאון ישיבת סורה,
ב־869. כתב את סידור התפילה הראשון לבקשת היהודים בספרד. חיבורו של עמרם בן ששנא שימש בסיס לתקנות התפילה.



סעדיה בן יוסף אלפיומי גאון, או סעדיה גאון (882־ 942 לספירה), מכונה הרס""ג, נולד בשנת 882 במצרים ונפטר בבגדד בשנת 942. היה ראש ישיבת סורא. אסף וליקט את סידור
התפילה, כתב את “אמונות ודעות”. היה מגדולי פרשני היהדות. הוא עסק בהלכה,
בדקדוק עברי ובפילוסופיה יהודית. היה פרשן ומתרגם של המקרא, והתנגד לקראים.
למרכז הבבלי הייתה בתקופתו הסמכות הגדולה אצל היהודים.



שבתאי דונולו היה רופא וחכם סוד. הוא נולד באיטליה ב־ 913 ונפטר ב־ 985 לספירה. היהודי הראשון שכתב ספרים ברפואה.



חסדאי אבן שפורט (915־
970 לספירה) היה רופא יהודי מפורסם, שתדלן ומדינאי שחי
בקורדובה, באנדלוסיה, בספרד המוסלימית. הוא שימש בתפקידים בכירים בחצר
השליט־ עבד אל רחמן השלישי. בספרד שלטה שושלת בית אומיה, ובארץ־ שושלת בית
עבאס. חסדאי פעל למען יהודי ספרד ויהודי ארצות אחרות.



רבנו גרשום, המכונה “מאור הגולה” (960־ 1040 לספירה) נולד בעיר מץ בצרפת,
ונפטר בעיר מיינץ בגרמניה. היה מגדולי חכמי ישראל ומנהיג יהדות אשכנז במאה
ה־ 11. התקין תקנות חשובות כמו האיסור לשאת שתי נשים, איסור לגרש אישה בעל כורחה ותקנות נוספות.



רבי שמואל בר יוסף הלוי הנגיד הוא שמואל בן יוסף הנגיד (993־ 1056 לספירה)
היה מחשובי המשוררים העבריים בספרד בימי הביניים. הוא שימש גם בתפקידים
פוליטיים בגרנדה, עיר הממלכה המוסלמית. נולד בקורדובה. היה מראשוני
“הראשונים”, ומחשובי המשוררים העבריים בספרד של ימי הביינים. נתמנה לשר
צבא, ולשר אוצר.



רבי יצחק אלפסי, פוסק ואיש הלכה, מגדולי הפוסקים הספרדים, היסטוריון וחוקר החסידות, נולד בעיר קלעתחמאד באלג’יר בשנת 1013. היה ראש ישיבה בקורדובה, ספרד. היה מגדולי “הראשונים”, נפטר ב־ 1103. כתב ספר “הלכות רבתי” (“הלכות הרב אלפסי”).



שלמה בן יהודה אבן גבירול היה משורר ופילוסוף בתור הזהב של יהדות ספרד. הוא נולד במלגה בשנה 1021 ונפטר בגיל צעיר בוולנסיה ב־ 1058. בין
ספריו הספר “כתר מלכות”, שירה דתית שכוללת הן בקשה ותחינה מאלוהים, והן
הכרה בעליונותו הגמורה.



אישים יהודים במאות ה־12 עד ה־14



רבי שלמה בן רבי יצחק ירחי, רש""י, נולד בעיר טרואה (Troyes “טרוייש” ביידיש) בצרפת ב־1040. רש“י היה גדול מפרשי התנ”ך והתלמוד, והראשון הידוע
כמי שעשה זאת באופן מקיף ושיטתי בכתב, ובשל כך נקרא “פרשנדתא”. היה תלמיד
חכם צרפתי. בין הספרים שכתב פירוש רש""י לתורה. הוא ייסד ישיבה בטרואה בה
למדו חכמים מהדור הראשון של בעלי התוספות. הוא נפטר בטרואה ב־1105.



משה אבן עזרא (1058־
1138 לספירה) היה משורר, פייטן ופילוסוף בתור הזהב של יהודי בספרד. נחשב לאחד מגדולי המשוררים היהודיים בכל הזמנים.



רבי יהודה בן שמואל הלוי, משורר גדול, פילוסוף, חי
בתור הזהב של יהדות ספרד. היה רופא בחצר המלך. נולד בטולדה שבצפון ספרד
ב־ 1075. חיבורו המפורסם נקרא “הכוזרי”־ “ספר
ההוכחה והראיה להגנת הדת הבזויה והשפלה” וקינות כמו “ציון הלא תשאלי”. לאחר
התקפות הנוצרים והמוסלמים בגיל 60 החליט לבוא
לירושלים. מסופר שעמד מול מקום המקדש ושם נדרס על ידי פרש ערבי, או שמת
בדרכו ממצרים, ב־ 1141.



אברהם בן מאיר אבן עזרא נולד בטודלה,
ספרד, ב־1089. היה משורר, בלשן, פרשן המקרא ופילוסוף בתקופת “תור הזהב” בספרד. הוגה יהודי בולט בימי הביינים. עסק גם באסטרולוגיה, מתמטיקה
ואסטרונומיה. נפטר ב־ 1167.



רבנו תם, הוא יעקב בן מאיר,(1100־ 1171 לספירה), נכדו של רש""י, בן בתו.
היה גדול החכמים בדורו וגדול בעלי התוספות. הוא עמד בראש ישיבה בצפון צרפת.
היו למעלה מ־ 80 בעלי תוספות בישיבתו של רבנו תם.
למדו בה טובי החכמים בדורו. הוא כתב את “ספר הישר” וכן ספר על הדקדוק
העברי. היה משורר ובלשן. נפטר בטרואה (Troyes).



רבי משה בן מימון, הרמב""ם, או מיימונידס, (Maimonides) נולד ב־ 1135 בקורדובה, ספרד. היה מגדולי הפוסקים בכל הדורות, פילוסוף,
מהחשובים בימי הבינים, מדען רופא, חוקר ומנהיג מהאישים היהודים החשובים
והנערצים ביותר ביהדות. הוא כונה “הנשר הגדול”. הוא סיים לכתוב את “משנה
תורה” בשנה 1180 ואת “מורה נבוכים” ב־ 1190. הוא כתב גם ספר המצוות. ב־ 1165, הרמב""ם הגיע לעכו, לחברון ולירושלים ומשם למצרים. הוא נפטר
בקהיר, במצרים ב־ 1204.



רבי דוד בן יוסף קמחי, הרד""ק, היה מגדולי פרשני המקרא. הוא נולד בפרובנס, צרפת, בשנת 1160. הוא היה מגדולי
חכמי הלשון של עם ישראל. בין כתביו, פירוש על חלק מהתנ""ך. הוא נפטר
בשנה 1235 בצרפת.



יהודה בן שלמה אלח’ריזי (1165־ 1225 לספירה) נולד בטולדו. היה משורר
ומתרגם, אחרון המשוררים הגדולים בספרד. מעריצו של הרמב""ם. הירבה בנסיעות
ואף נסע למזרח. הוא נפטר בחאלב, סוריה. רבי יהודה אלח’ריזי ביקר בירושלים.
התפרנס מחיבור סיפורים בחרוזים עבור עשירי הקהילות אליהם הגיע.



רבי משה בן נחמן, הרמב""ן, (Nachmanides) נולד בקטלוניה, בספרד ב־ 1194. הוא כנראה גורש מספרד ב־ 1264 בעקבות ויכוח פומבי עם
הנוצרים ובלחץ האפיפיור קלמנס הרביעי. הרמב""ן הגיע לארץ והשתקע בעכו. היה
מגדולי חכמי ספרד. היה פוסק, פרשן, הוגה, מקובל ורופא. נפטר בשנת
1270.



רבי מאיר בן רבי ברוך, המהר""ם מרוטנבורג (1215־ 1293), היה מגדולי
הפוסקים הראשונים של ימי הביניים, ומאחרוני בעלי התוספות. הוא נולד ונפטר
בגרמניה.



רבי שלמה בן אברהם אדרת, הרשב""א, (1235־ 1310 לספירה) נולד בברצלונה, ספרד. היה
מגדולי חכמי התורה בתקופת “הראשונים” בספרד, וראש חכמי ספרד בדורו. היה
פוסק ופרשן התלמוד. השפעתו ניכרת במיוחד בתחום הפסיקה ופרשנות התלמוד. ספרו
“תשובות הרשב”א"" הוא ספר יסוד בפסיקת הלכה. עסק בקבלה והתנגד ללימוד בכל
ספרות חיצונית מלבד מרפואה. נפטר בברצלונה.
הרב משה בן שם טוב די־לאון נולד בגוודלחרה שבספרד ב־ 1240. היה מקובל בספרד, שהפיץ לראשונה את ספר
‘הזוהר’, החיבור החשוב ביותר בתורת הקבלה. חיבור זה מיוחס לרבי שמעון בר
יוחאי. נפטר בשנת 1305.



רבינו יעקב בן אשר, נולד בגרמניה ב־ 1269. היה פוסק הלכה. הוא כונה “בעל הטורים” על שם ספר הלכה שכתב
“ארבעה טורים”. נפטר ב־ 1343.



רבי לוי בן גרשום, הרלב""ג, (1288־ 1344) היה מדען, אסטרונום, פרשן המקרא, רופא מהנדס ומתמטיקאי, מחשובי הפילוסופים היהודים. חי בפרובנס.



אישים יהודים במאות ה־ 15 וה־16



רבי עובדיה ירא מברטנורא (Bertinoro) נולד ב־ 1440 באיטליה. הגיע לירושלים בשנת 1488. התמנה לרבה הראשי של ירושלים, הקים חברה
קדישא ושיקם בית כנסת בעיר העתיקה. היה פוסק ומנהיג יהודי בירושלים. הוא
ידוע בשל פירושו למשנה שנקרא “ביאור המשנה”. נפטר בירושלים כנראה ב־
1515.



רבי יוסף קארו נולד בטולדו, ספרד ב־ 1488. היה בן 4 כשמשפחתו גורשה מספרד. הוא התיישב בטורקיה, ומשם עבר לבולגריה וב־ 1536 הוא
עלה לארץ ישראל והתיישב בצפת. הוא נחשב כגדול הרבנים והפוסקים בכל הדורות.
הוא חיבר בצפת את ספר ההלכה “בית יוסף” ב־ 1548, ואת “שולחן ערוך” ב־ 1556, ספר הלכה שהוא קיצור של “בית יוסף”. רבי יוסף קארו נפטר בצפת ב־ 1575 בגיל 87.



רבי שלמה בן רבי משה הלוי אלקבץ (1500־ 1576) היה ממקובלי צפת, ופייטן. הוא
כתב את הפיוט “לך דודי”, שהוכנס לכל סידורי התפילה. עיקר פעילותו ותרומתו,
בתחום חכמת הנסתר.



דונה גרציה נשיא נולדה למשפחת אנוסים בשנת 1510
בליסבון, לשם עברו הוריה מספרד בזמן האינקוויזיציה. רק בהיותה בת מצווה נודע לה על יהדותה. ב־ 1528 שודכה לדודה העשיר פרסיסקו מנדש בנבנשתי, שנפטר ב־ 1536. דונה גרציה עברה לאנטוורפן וב־ 1544 עברה לוונציה. היא קיבלה את הזמנתו של הסולטן והגיעה לקושטא ב־ 1553 ביחד עם אחיינה דון יוסף נשיא. באותה שנה חיתנה את בתה לדון יוסף
נשיא. דונה גרציה הייתה בעלת הון, ופעלה רבות למען חיים יהודיים באימפריה
העותמנית. היא חכרה את העיר טבריה מהסולטן ופעלה לשיקום הישוב היהודי בעיר.
היא בנתה את חומת העיר טבריה. ביוזמתה של דונה גרציה חודש היישוב היהודי
בטבריה. דונה גרציה נפטרה בשנה 1569 בקושטא טרם הגשמת חלומה לעלות לארץ ישראל.



ר' שלמה בן יחיאל לוריא, נולד בליטא ב־ 1510, היה רב, מפרש ופוסק הלכה. נפטר בלובלין ב־1573. היה מתקופת “האחרונים”. חלק על גדולי הראשונים ועל דברי הקדמונים.



המהר""ל מפראג הוא רבי יהודה ליווא (Loew) בן בצלאל היה פוסק הלכה, מקובל והוגה
דעות דתי יהודי, מגדולי ישראל הבולטים בתחילת העת החדשה. הוא נולד בפולין
ב־ 1520 ונפטר בפראג ב־ 1609.



רבי משה קורדובירו, הרמ""ק, (1522־ 1570 לספירה), היה מחשובי מקובלי צפת במאה ה־16. הוא כתב את הספר “פרדס רימונים” שנחשב
לימוד מקדים לקבלת האר“י. יסד את האסכולה הקבלית של צפת, הידועה כ־ “שיטת
הרמ”ק”. היה ראש ישיבת צפת, שהייתה המרכז הרוחני החשוב ביותר בארץ, ובמקום
השלישי אחרי איסטנבול וסלוניקי.



רבי יצחק לוריא אשכנזי בן שלמה המכונה האר""י הקדוש. מגדולי מקובלי צפת במאה ה־16. הגה שיטה
חדשה בקבלה הנקראת על שמו, ‘קבלת האר""י’. הוא ייסד את הקבלה המעשית. האר“י
נולד בירושלים בשנת 1534. הוא התיישב בצפת ב־ 1570. הוא כתב ספר תפילה לכל השנה. חי בתקופה
“האחרונים”. דעותיו ותורתו של האר”י הקדוש נמסרו על ידי תלמידו רבי חיים
ויטאל. נפטר בצפת בשנת 1572 בגיל 38.



הרב חיים ויטאל נולד ב־ 1542 בצפת לאביו שעלה לישראל מדרום איטליה. חיים ויטאל היה ממקובלי
צפת ונחשב גדול תלמידיו וממשיך דרכו של האר“י הקדוש, מחבר וכותב ספרי האר”י
שהם “עץ החיים”. נפטר ב־ 1620 בדמשק, סוריה.



בצפת צמחה הקבלה הצפתית מבית מדרשו של האר“י. בסוף המאה ה־ 17 החלה קבלת האר”י להשפיע על המקובלים בחוץ לארץ ובישראל. לימוד הקבלה במאה ה־ 17 היה בירושלים ובארם צובא.



אישים יהודים במאה ה־17



שבתאי צבי, ‘משיח השקר’, מהמפורסמים שבהם. נולד באזמיר, טורקיה ב־ 1626. בצעירותו עסק במיסטיקה
ובקבלה, ונתן העזתי שכנע אותו שהוא משיח. הוא הכריז על עצמו משיח בעזה. הוא
נכלא בגליפולי, וניתנה לו אפשרות לבחור בין התאסלמות למיתה. ב־
15.9.1666 התאסלם. סביב דמותו קמה תנועת השבתאות שהקיפה
חלק ניכר מהעולם היהודי במשך מספר שנים. הוא סבב בעולם, תיקן תיקונים, ביטל
מנהגים דתיים, ומינה את מקורביו ל“מלכים”. הוא נפטר באלבניה ב־
1676.



ברוך שפינוזה (Spinoza), היה פילוסוף יהודי־ הולנדי. נולד באמסטרדם ב־ 1632. בן למשפחת אנוסים. הוא פיתח
השקפות פילוסופיות חדשניות לתקופתו, ויש הרואים בו את היהודי החילוני
הראשון. שפינוזה נחשב לאבי ביקורת המקרא, אותו תפש כיצירה אנושית ולא פרי
של התגלות אלוהית. ב־ 27.7.1656 רבני אמסטרדם הכריזו עליו חרם. הוא נפטר בהאג ב־ 1677.



הבעל שם טוב, הבעש""ט, רבי ישראל בן אליעזר, נולד ב־ 25.8.1698 באוקראינה. הוא ייסד את תנועת
החסידות. כשהיה אדם מבוגר עבר להתבודד בהרים ולאחר מכן הפך למרפא עממי.
הפיץ את תורתו בשיחות עם מקורביו ותלמידיו ולא השאיר דברים בכתב. לימים היה
דגם למנהיג חדש מסוגו “הצדיק החסידי”. אחד התחומים בהם פעל היה דאגה ועזרה
לכלל ישראל הן במישור המוסרי־הדתי והן במישור הארצי. פעילות זו היתה מעוגנת
בתודעה של שליחות. ב־ 1740 עבר לעיירה מז’יבוז' (Medzhybizh) שבאוקרינה. העיירה הפכה לבירת
החסידות. מרכז החסידות עבר מפודוליה לוולין. בראש התנועה עמד “המגיד”
ממעזריטש ר' דוב בער, עמוד התווך של החסידות וממלא מקומו של הבעש“ט.
‘הצדיקים’ הם תלמידי “המגיד”. הבעש”ט נפטר ב־ 22.5.1760



אישים יהודים במאה ה־18



רבי אליהו בן שלמה זלמן, הגאון מווילנה, הגר""א, נולד בבלארוס ב־ 23.4.1720. היה פוסק, מקובל, בעל סמכות
רבנית עליונה. מגדולי חכמי התורה. היה המנהיג החשוב בכל תפוצות ישראל
בזמנו. הוא התנגד לחסידות, השתייך ל“מתנגדים”. דבריו פורסמו אחרי מותו. הוא
כתב פירושים לתנ""ך, למשנה, לתלמודים, לספר ההלכה ולספר הקבלה. בלט במעמדו
החריג בתקופת האחרונים כסמכות רבנית עליונה. נפטר ב־9.10.1797, בווילנה, ליטא.



יעקב פרנק (1726־ 1791). משיח שקר שראה עצמו כמשיח בפולין של המאה ה־18. ממשיכו של שבתאי צבי. הוא יסד את כת הפרנקיסטים ובסתיו 1759 התנצר עם קבוצה מתלמידיו.



משה מנדלסון (Moses Mendelssohn) מכונה גם ר' משה בן מנחם. נולד בגרמניה בשנת 1729. הוא מייצג את תנועת ההשכלה היהודית. בנו היה יהודי מומר ואביהם של המלחינים פליקס מנדלסון־ ברתולדי (1736־ 1835), פאני מנדלסון, והצייר פיליפ פייט. משה מנדלסון נפטר ב־ 1786.



רבי מנחם מנדל מויטבסק היה מפיץ החסידות ברוסיה הלבנה
ובליטא, לפי מצוואת רבו “המגיד ממזריטש”. היה לראש החסידים ובימיו גדלה
תנועת החסידות. נולד ב־ 1730, נפטר בטבריה ב־ 1788.



רבי שניאור זלמן מלאדי מכונה אדמו""ר זקן נולד בליטא, בלארוס, ב־ 1745. מייסד תנועת חסידות חב“ד,
והאדמו”ר הראשון בשושלת זו. ספריו הנודעים: “התניא” ו“שולחן ערוך הרב”.
נפטר ב־ 1812 בליטא.



רבי חיים איצקוביץ הוא רבי חיים מוולוז’ין (Volozhimer) (1749־
1821) היה מקובל ותלמידו המובהק של הגר“א. ייסד את הישיבה
המפורסמת המתוארת כ”אם הישיבות""־ ישיבת וולוז’ין (מכונה גם ישיבת “עץ
חיים”). ספרו המפורסם “נפש החיים” עוסק בעניני אמונה ומוסר ומבוסס על תורת
הקבלה.



ה“חת”ם סופר"" הרב משה סופר נולד בשנת 1762 בפרנקפורט שבאימפריה הרומית הקדושה. בשנת 1807
התמנה לרב בעיר פרשבורג (כיום ברטיסלאבה בסלובקיה), שם
הייתה הקהילה הגדולה והחשובה בהונגריה. הישיבה הגדולה של פרשבורג בהנהגתו
הפכה למרכז התורני של יהדות מרכז אירופה ונחשבת ל“אם הישיבות ההונגריות”.
החת""ם סופר היה מגדולי הרבנים והפוסקים בדורות האחרונים, ותרם תרומה מכרעת
לעיצוב ההשקפה היהודית־אורתודוקסית. הוא נפטר בגיל 77, שנת 1839.



רבי נחמן מברסלב, “נחמן מאומן”, נכדו של ה“בעל שם
טוב”. היה אדמו""ר בדור רביעי לחסידות ומייסד חסידות ברסלב, אחת מתנועות
הגדולות בחסידות. נולד ב־ 4.4.1772. התיישב בעיירה אומן עד מותו. ב־ 1800 ביקר בארץ ישראל. הוא היה
מורה רוחני מקורי שהדגיש את המכשלות הרבות בדרך לדעת האל, ואת חשיבות
השמחה, הפשטות והתמימות. נפטר ב־ 18.10.1810 וקבור באומן, באוקראינה.



אישים יהודים במאה ה־19 וה־20



סר משה חיים מונטפיורי (Sir Moses
Montefiore) היה נדבן ושתדלן יהודי שהקדיש את חייו לסייע ליהודים בארצות שונות. נולד בליבורנו, איטליה ב־ 24.10.1784. בא לרוסיה ונפגש עם הצאר ניקולאי במאמץ לשכנעו, ללא הועיל,
לשנות את מדיניותו כלפי היהודים. ב־ 1827 ביקר לראשונה בארץ ישראל. מונטיפיורי ביקר בה בסך הכל שבע פעמים, עד 1875. בביקורו האחרון ב־ 1874 היה בן 95. בנה קיר אבנים מעל הכותל המערבי ובנה גם את קבר רחל. נפטר בשנה 1885 והוא בן 101 שנה.



בנג’מין ד’יזראלי נולד ב־ 21 בדצמבר 1804, בלומסברי, לונדון. היה סופר
ומדינאי בריטי יהודי מומר, שכיהן כראש ממשלת בריטניה. נוסף על היותו אחד
המדינאים הבריטים הגדולים של המאה ה־ 19, קנה לעצמו
מקום בספרות האנגלית וספריו נקראים עד היום. אף שהוטבל לכנסייה האנגליקנית
בגיל 12, בכל ימיו לא חדל מלהביע את אהדתו לעם
היהודי הסובל. הוא התפעל מעברו והתגאה במוצאו היהודי. הוא נלחם על מתן
זכויות אזרחיות מלאות ליהודי בריטניה, ותמך מאוד ברעיון של מדינה יהודית
בארץ ישראל. נפטר ב־ 19 באפריל 1881, בלונדון.



אברהם מאפו נולד ב־ 10.1.1808 בליטא. היה סופר שהשתייך לתנועת ההשכלה. כתביו היו הבסיס הרעיוני
לתנועה הציונית. הוא כתב את “אהבת ציון” הרומן הראשון בשפה העברית.
נפטר ב־ 9.10.1867 בגרמניה.



יצחק ליבוש פרץ, ידוע כ־ י.ל.פרץ היה משורר, נולד ב־ 1815. מחשובי הסופרים ביידיש ובעברית ואחד מאבות תקופת התחיה בספרות. נפטר ב־ 1852.



אלכסנדר הלוי צדרבוים, (27.8.1816 ־ 8.9.1893) היה סופר ועיתונאי יהודי,
מוציא לאור ועורך העיתון “המליץ” העיתון העברי הראשון שיצא לאור באירופה
במחצית המאה ה־19 ועד ראשית המאה ה־20.



יהודה לייב פינסקר, נולד ב־ 13.12.1821 בפולין. היה רופא, הוגה דעות, פעיל ציוני ומבשר תנועת חובבי
ציון. מראשי התנועה ‘חיבת ציון’. חיבר את החוברת “אוטואמנציפציה” (שחרור
עצמי) ב־ 1881, אחרי הפרעות נגד היהודים הנקראות
“הסופות בנגב”. טען כי ההתבוללות ושוויון זכויות ליהודים במערב לא יעזרו
להם וכי יש להקים בית יהודי בציון. נפטר באודסה ב־9.12.1891.



הרב שמואל מוהליבר נולד בוילנה ב־ 1824. היה ממייסדי תנועת ‘חיבת ציון’, מאבות הציונות הדתית. היה בעל
הרעיון להקים מושב חקלאי דתי. הקים את מזכרת בתיה. היה ממייסדי תנועת
“המזרחי” ביחד עם יעקב יצחק ריינס. נפטר בשנת 1898.



קלונימוס (קלמן) זאב (וולף) ויסוצקי (1824־ 1904) נדבן יהודי ועסקן בתנועת חובבי
ציון ברוסיה. השקיע מכספו בתמיכה במוסדות יהודיים ובעיקר בסופרים ואנשי רוח
יהודיים. מייסד את חברת התה “ויסוצקי” ב־ 1849 ברוסיה.



יהודה לייב גורדון נולד ב־ 7.12.1830 בווילנה והיה מגדולי המשוררים העבריים של תנועת ההשכלה היהודית
ברוסיה. קריאתו “היה אדם בצאתך ויהודי באוהלך” הפכה לסיסמת המשכילים בני
דורו. נפטר בסנט פטרסבורג ב־ 16.12.1892.



הברון מוריס דה הירש נולד מינכן בגרמניה ב־
9.12.1831. היה בעל הון, נדבן יהודי גרמני שחי בצרפת,
באנגליה ובאימפריה האוסטרו־ הונגרית. הקים את חברת יק""א וסייע להגירת
הפליטים היהודים ממזרח אירופה להתיישב באמריקה הלטינית, בעיקר בארגנטינה
בשלהי המאה ה־19. נפטר ב־ 21.4.1896.



שלום יעקב אברמוביץ, היה ידוע בשם העט ‘מנדלי מוכר ספרים’, נולד ב־ 1836 ברוסיה הלבנה, בתחום המושב.
נודע בכינוי “הסבא” של הספרות העברית והאיידית המודרנית. היה בן הדור
האחרון להשכלה, אולם חווה את תקופת “חיבת ציון” וראשית הציונות שהשפיעו על
יצירתו. נפטר באודסה ב־ 8.12.1917.



ישראל מאיר הכהן, “חפץ חיים”, נולד ב־ 6.2.1838
בבלארוס, מחשובי הרבנים בדור שלפני השואה. הוא חיבר את ‘המשנה הברורה’ ו’חפץ חיים'. מכונה “החפץ חיים” על שם ספרו. נפטר ב־
16.10.1933.



הרב יעקב יצחק ריינס נולד בקרלין, פרוור של העיר פינסק, בבלארוס, ב־ 27.10.1839. היה מגדולי הרבנים
בליטא. מייסד תנועת ‘המזרחי’. נודע כעילוי תלמודי עוד בצעירותו. ביאר את
התלמוד ואת ספרות המפרשים והפוסקים בשילוב רעיונות מדעיים ולוגיים. נפטר
ב־20.8.1915 בבלארוס.



משה יהודה לייב ליליינבלום נולד ליד קובנו ב־
22.10.1843. היה משכיל, סופר. שכתב בעברית, רוסית ויידיש.
היה מראשי תנועת חובבי ציון ברוסיה. ליליינבלום לא האמין בהתבוללותם של
היהודים. נפטר ב־ 12.8.1910.
שאול פנחס רבינוביץ’, (1845־ 1910) סופר והיסטוריון יהודי מראשוני חובבי ציון.



מקס נוֹרְדַאוּ נולד בשם שמעון (שמחה) מקסימיליאן (מאיר) זִידְפֶלְד. נולד 29 ביולי 1849, בפשט. היה הוגה דעות, נואם וסופר, רופא, יהודי ממייסדי התנועה
הציונית, הוגה חזון “יהדות השרירים”. ב־ 1873 היגר
לברלין והחל לכתוב תחת השם מקס נורדאו (כלומר, “אחו צפוני”, בניגוד לשמו
המקורי זידפלד, “שדה דרומי”). בשנת 1880, היגר
לפריז, וכתב גם עבור העיתון הווינאי ""נוֹיֶה פְרַאיֶה פְּרֶסֶה.
בשנת 1892 התוודע לבנימין זאב הרצל ולרעיונות
הציונות. בניגוד להרצל, אשר הדגיש בכתביו כי ברצונו ליצור מדינה יהודית־
ליברלית בעלת מאפיינים של קידמה אירופית, נורדאו רצה לשקם את הכבוד הלאומי
היהודי באמצעים רומנטיים, המתבססים על התודעה ההיסטורית הקדומה.
נורדאו לקח חלק נרחב בפעילות בקונגרסים הציוניים, כיהן
כסגן־נשיא בקונגרסים הראשון עד השישי וכנשיא בקונגרסים השביעי עד העשירי.
בהמשך פרש מהשתתפות בקונגרסים הציוניים עקב חילוקי דעות עם חסידי הציונות
המעשית. נורדאו היה מראשי זרם הציונות המדינית, מייסדה של תנועת הנוער
“המכבי הצעיר”. בקונגרס הציוני השני 1898 קרא בעד
החזרת “יהדות השרירים האבודה” ליושנה: יש להחזיר ל“יהודי הגלותי” את תדמית
“היהודי הלוחם”, ובכך לתת מענה לתחושות ההשפלה של היהדות באירופה ולתופעת
האנטישמיות.
השיקום הפיזי של היהדות, לדעת נורדאו, קודם אף לשיקומה
המוסרי והפוליטי תמיכתו של נורדאו בתוכנית אוגנדה הביאה לניסיון התנקשות
בחייו, ב־ 19 בדצמבר 1903. נפטר בשנת 1923, בעת ביקור בפריז.



אברהם משה לונץ נולד ב־2.12.1854 בקובנה ברוסיה הצארית. הוא היה סופר, מו""ל, עיתונאי חוקר ארץ
ישראל וגאוגרף ארצישראלי. נפטר בירושלים בשנת 1918.



אשר צבי גינצברג, ידוע בשם העט “אחד העם”, נולד ב־ 18.8.1856 בקייב, היה מראשי הוגיה של הציונות.
מייסד הזרם והוגה הרעיונות של הציונות הרוחנית, ומהחשובים במנסחי הזהות
היהודית החילונית־לאומית. ביקר לראשונה בארץ ב־ 1891. נפטר בתל אביב ב־ 2.1.1927.



אליעזר בן יהודה (אליעזר יצחק פרלמן) נולד באזור וילנה ב־ 7.1.1858. עלה לארץ והשתקע בירושלים. היה ממחוללי תחיית הדיבור העברי142 בארץ ישראל בסוף המאה ה־ 19 ובתחילת המאה ה־ 20, והדמות המזוהה ביותר עם תהליך זה. היה מייסד “ועד הלשון
העברית”, מייסד ועורך עיתון “הצבי” וכתב העת “השקפה”. פירסם ב’השחר'
ב־ 4.1879 את המאמר ‘שאלה נכבדה’ בעניין מדינה יהודית. ב־ 1889 אליעזר בן יהודה התחיל לחבר את
המילון הגדול בשפה העברית “מילון בן יהודה”. נפטר בירושלים
ב־16.12.1922.



יוסף (ביי) נבון נולד בירושלים בשנת 1858 למשפחה ספרדית. היה בנקאי, איש עסקים ואיש ציבור בירושלים של
התקופה העות’מאנית. יזם ובנה את מסילת הרכבת לירושלים. בניית המסילה החלה
ב־30 במרץ 1890 וביום חמישי, ה' בתשרי תרנ""ג, 26 בספטמבר 1892
הגיעה הרכבת הראשונה מיפו לירושלים. משך הנסיעה היה שלוש
שעות וחמישים דקות. על מפעלו קיבל נבון תואר כבוד “ביי” מטעם ממשלת טורקיה.
כן קיבל גם אותות כבוד מממשלות בריטניה ופורטוגל. נבון התחתן עם אישה
אשכנזייה בשם גישע פרומקין (בוליסה) וזוהי הייתה החתונה הראשונה בין ספרדי
ואשכנזייה ביישוב הישן. נבון נפטר בפריז בשנת 1934 בודד וחסר כל.



ד“ר אהרון מאיר מזי”א (השם מזי""א הוא ראשי תיבות של “מזרע ישראל איסרלן”) (1858־ 1930) רופא, בלשן ואיש ציבור, רב מוסמך, מהנדס ופרדסן. ממחדשי השפה
העברית ונשיא ועד הלשון העברית. היה רופא מושבות הברון. הוא ואשתו הגיעו
לארץ והשתקעו בראשון לציון ובה 600 תושבים. הוא עבר
לירושלים ועבד כרופא בבית החולים ‘ביקור חולים’. הרופא הראשון היה ד""ר
מרק שטיין.



מאיר דיזנגוף ראש העיר הראשון של תל אביב. נולד ב־ 25.2.1861 במולדובה. היה ראש העיר תל אביב בין השנים 1921־ 1925 ו־ 1928־ 1936. נפטר בתל אביב ב־ 23.9.1936.



ישראל זנגוויל (1863־
1926) היה הוגה דעות יהודי אנגלי, פעיל ציוני. תמך בהקמת
חבל יהודי אוטונומי בארץ ישראל, ויסד את התנועה הטריטוריאליסטית
היהודית.



אברהם מנחם מנדל אוסישקין, נולד ב־ 14.8.1863
בבלארוס. היה מראשי הציונות. איש חובבי ציון וראש קבוצה
שנקראה “ציוני ציון”. פעל רבות בקונגרסים הציוניים, יזם וניהל את “הכנסיה
הארצישראלית”143. הקים מוסדות שונים של התנועה הציונית. עמד בראש הקרן הקיימת לישראל. נפטר בירושלים ב־
2.10.1941.



נתן בירנבוים נודע בשם העט “מתתיהו אחר” הוגה דעות יהודי. נולד בווינה, אוסטריה ב־16.5.1864. החל את
הקריירה שלו כציוני, לאחר מכן נעשה יידשיסט, חזר בתשובה והיה המזכיר של
אגודת ישראל. הוא טבע את המילה “ציונות” ואוסטיודן (יהודי המזרח). נפטר
ב־3.4.1937 בהולנד.



הלל יפה נולד ב־ 17.10.1864 באימפריה הרוסית. היה רופא המושבות בתקופת העלייה הראשונה,
מבולטי חוקרי המלריה, איש ציבור ונציג “חובבי ציון” בארץ ישראל. נפטר בחיפה
ב־18.1.1936.



יהושע חנקין (26.11.1864־ 11.11.1945) גאל את אדמות העמק. היה
מאנשי הציונות המעשית. מנהל הכשרת הישוב. רכש אדמות בארץ ישראל בעיקר בעמק
יזרעאל עבור ההתישבות היהודית.



דר' משה וולך (1866־ 1957) הגיע לירושלים ב־ 1891. ייסד את בי""ח “שערי צדק” בירושלים. היה רופא ראשי בו וניהל אותו במשך 45
שנים. הוא הקדיש את חייו לרפואה, לקהילה היהודית בירושלים,
ולשיפור השרות הרפואי הקיים בעיר. וילהלם השני, קיסר גרמניה, העניק לוולך
תואר כבוד, כשביקר בירושלים.
בתקופת המנדט הבריטי בארץ ישראל, שררו יחסים טובים בינו לבין השלטונות הבריטיים, ובשנת 1944 אף קיבל מהנציב
העליון את אות הכבוד של הקיסרות הבריטית. עם עליית הנאצים לשלטון בגרמניה,
סייע להעלאת יהודי גרמניה לארץ.



שמואל כהן (1870־ 1940) היה חלוץ ומלחין. ב־ 1888 שמע את השיר “תקוותינו” שכתב נפתלי הרץ אימבר והתלהב. הוא
כתב את הלחן לשיר לפי לחן עממי רומני־בוהמי “עגלה עם שוורים” (Carul
Cu Boi, and Oxen Cart) ולפי מנגינות ליטורגיות יהודיות שפרסם החזן ניסן ספיבק. את הלחן אפשר למצוא גם ב־ Moldau של הפואמה הסימפונית של Smetana Voltava Moldova־. השיר פורסם לראשונה ב־ 1889. השיר התקבל כהמנון הלאומי בישוב ובתנועה הציונית בשלהי המאה ה־ 19 ונחשב להמנון מדינת ישראל מיום הקמתה.



חיים נחמן ביאליק, נולד ב־ 9.1.1873 באוקראינה. ביאליק היה מגדולי המשוררים העבריים בעת החדשה. מסאי
(כותב מסות), סופר, מתרגם ועורך שהשפיע רבות על התרבות היהודית המודרנית
ובכך זכה לתואר “המשורר הלאומי”. נפטר בוינה ב־4.7.1934.



חיים עזריאל ויצמן נולד ב־ 27.11.1874 במוטול באימפריה הרוסית (כיום בבלארוס). היה נשיאהּ הראשון של
מדינת ישראל, כימאי, מראשי הציונות ומנהיג זרם הציונות הסינתטית ונשיאהּ
הרביעי של ההסתדרות הציונית. לצד פעילותו המדינית והציונית היה ויצמן
ביוכימאי. בשנת 1916, בעת ששימש כמרצה בכיר באוניברסיטת מנצ’סטר שבאנגליה, השתמש ויצמן בחיידק Clostridium
acetobutylicum (שמכונה לעיתים “אורגניזם ויצמן” על שמו)
בתור כלי ביוכימי על מנת לייצר אצטון, אתנול ובוטנול מעמילן. על בסיס
המצאתו הוקמה תעשיית חירום צבאית. ב־1917 נבחר
לנשיא הפדרציה הציונית באנגליה, והיה גורם בעל השפעה בדיונים אשר הביאו
להצהרת בלפור בסוף אותה שנה. בשנת 1936, לצד עבודתו
במפעל הציוני, התמסר ויצמן לעבודה מדעית ב“מכון זיו” ברחובות שאותו ייסד
בשנת 1934 ואשר בשנת 1949 נקרא מכון ויצמן למדע על שמו. הוא נפטר ב־9.11.1952.



שאול טשרניחובסקי היה רופא, מתרגם, ומשורר עברי, מגדולי המשוררים. הוא נולד באוקראינה ב־ 20.8.1875 ונפטר בירושלים ב־ 14.10.1943. מזוהה עם שירת הטבע. הושפע רבות מתרבות יוון העתיקה.



ארתור רופין, נולד בפולין ב־ 1.3.1876. היה מנהיג ציוני, כלכלן וסוציולוג. עמד בראש מחלקת ההתיישבות
בהנהלה הציונית בישוב, והיה חבר הנהלת הסוכנות היהודית. ממעצבי ההתישבות
הציונית בארץ ישראל. נפטר בירושלים ב־ 1.1.1943.



אלברט אינשטיין נולד ב־14.3.1879 באולם בקיסרות הגרמנית. היה פיזיקאי יהודי יליד גרמניה, מגדולי
המדענים בכל הזמנים. איינשטיין נחשב לגדול התאורטיקנים, לצד אייזק ניוטון,
אבי המכניקה הקלאסית. שמו הפך מילה נרדפת לגאונות.
הוא זכה לפרסום עולמי ברבע הראשון של המאה ה־20
בזכות תורת היחסות אותה פיתח, אשר שינתה את כל מה שהיה
ידוע עד אז על מהותם של הזמן, המרחב, המסה, התנועה וכוח הכבידה וכן בזכות
תרומותיו לתחומי מכניקת הקוונטים והמכניקה הסטטיסטית ולהסברת האפקט
הפוטואלקטרי. בגין תרומתו הייחודית בנושא האחרון הוא זכה בפרס נובל לפיזיקה
בשנת 1921. מלבד חלקו המכריע בפיתוח תחומי המדע,
איינשטיין התבטא ופעל גם בנושאים אקטואליים והיה סוציאליסט נלהב. כן תמך
בציונות ובמדינת ישראל. עם זאת, הוא דחה שתי הצעות שקיבל מהמדינה הצעירה,
האחת, להיות נשיא המדינה; השנייה, להיות נשיא האוניברסיטה העברית בירושלים,
לה הוריש בצוואתו את כל כתביו. איינשטיין תרם גם לפרויקט פיתוח נשק גרעיני
בארצות הברית, דרך תמיכתו ב־מכתב איינשטיין־סילארד לנשיא האמריקאי, ועודדו
לקדם פיתוחו בארצות הברית, על אף שהגדיר עצמו כפציפיסט. נפטר ב־18.4.1955 בגיל 76.



זאב ולדימיר יבגנוביץ ז’בוטינסקי נולד באודסה ב־ 18.10.1880. היה מנהיג ציוני, סופר, משורר,
מתרגם, פובליציסט ונואם מפורסם. ממחדשי הצבאיות העברית וממקימי הגדוד העברי
במסגרת הצבא הבריטי במלחמת העולם הראשונה, ויחידת ההגנה העצמית של יהודי
אודסה. היה מכונן הציונות הרוויזיוניסטית, ראש ביתר, מנהיג האצ“ל ונשיא
הצה”ר. מההוגים היהודיים הליברליים הבולטים בעת החדשה. נפטר בניו יורק
ב־ 4.8.1940.



יוסף ולדימירוביץ טרומפלדור (1880־ 1920) נולד בקווקז למשפחה מתבוללת. נחטף בילדותו לצבא הצאר ניקולאי הראשון, והיה לוחם יהודי ששירת 25
שנים בצבא הצאר. עלה לארץ ב־1911.
מנהיג ציוני סוציאליסטי וחלוץ. מהלך חייו, גבורתו ונפילתו בקרב תל חי, הפכו
אותו לדמות מופת ציונית, ולגיבור לאומי.



זלמה מאיר (1884־
1984) נודעה בכינוי שוועסטער זלמה (“שוֶוסטֶר זלמה”, גרמנית: Schwester Selma, האחות זלמה), הייתה האחות
הראשית בבית החולים “שערי צדק” במשך למעלה מחמישים שנה. שימשה כיד ימינו של
הרופא הראשי של בית החולים, ד""ר משה וולך. מאיר עבדה בבית החולים במשך שעות
ארוכות כשלרשותה ציוד ותשתיות דלים. בשנת 1934 ייסדה את בית הספר לאחיות של “שערי צדק”. במהלך השנים דבק בה
הכינוי “פלורנס נייטינגל היהודייה”, בשל מסירותה ארוכת השנים למען רווחת
החולים.



דָּוִד בֶּן־גּוּרִיּוֹן (גְּרין) נולד ב־16.10.1886 בפולנסק שבפולין. היה איש העלייה
השנייה, ראש ההנהגה של “המדינה שבדרך”, המוביל והדוחף להקמת מדינת ישראל,
בתפקידו כיושב ראש מנהלת העם הכריז על הקמתה, ולאחר שקמה הנהיגהּ במשך עשור
ומחצה עד 1963. בן גוריון כיהן כראש הממשלה וכשר
הביטחון הראשון של מדינת ישראל והיה ממנהיגי תנועת העבודה. נפטר
ב־1.12.1973.



שמואל יוסף עגנון, מוכר בשם המקוצר ש""י עגנון נולד ב־ 17.7.1888 והיה מגדולי הסופרים העברים בעת החדשה, זוכה בפרס נובל לספרות ב־ 1966, וחתן פרס ישראל לספרות. נפטר ב־ 17.2.1970 בירושלים.



פְרֶד (אֶפְרָיִם) מוֹנוֹסוֹן נולד ב־ 1892
והיה תעשיין, נדבן ופעיל ציוני יהודי־אמריקאי מבוסטון, ארצות הברית, שיזם והקים את היישוב נוה מונוסון. נפטר ב־
22.12.1972.



גולדה מאיר (מאירסון; נולדה בשם גולדה מאבוביץ') נולדה ב־3.5.1898 בקייב שבאימפריה הרוסית (כיום באוקראינה). הייתה ראש ממשלת ישראל הרביעית, בין מרץ 1969 ליוני 1974. לפני כן כיהנה כשרת העבודה (1949–1956), וכשרת החוץ (1956–1966). כראש הממשלה,
הנהיגה את ישראל בתקופת מלחמת ההתשה ומלחמת יום הכיפורים. גולדה מאיר היא
האישה הראשונה והיחידה שכיהנה כראש ממשלה בישראל. נפטרה
ב־8.12.1978.



ד""ר חיים ארלוזרוב נולד ב־ 23.2.1899 ברומני באימפריה הרוסית. היה מדינאי וכלכלן, מראשי תנועת העבודה
בתקופת טרום המדינה וכיהן כראש המחלקה המדינית של הסוכנות היהודית. הוא
נרצח בחוף תל אביב ב־16.6.1933.



מנחם מנדל שניאורסון כונה הרבי מליבוביץ’ ע“ש עירו או בקיצור הרבי. נולד באוקראינה ב־18.4.1902 וחי בניו יורק עד מותו 12.6.1994. אדמו”ר חסידות חב“ד משנת 1951. הרבי מוגדר כמלך המשיח העתיד לגאול את
עם ישראל, ורבים מוסיפים להאמין בכך אף לאחר מותו. הקים את מפעל השלוחים
ובתי חב”ד במקומות רבים בעולם. הכריז על עשרה מבצעים לעידוד קיום מצוות
מסויימות.



מנחם בגין נולד ב־16.8.1913 בברסט ליטובסק שבאימפריה הרוסית (כיום בבלארוס). היה ראש הממשלה
השישי של מדינת ישראל, יו“ר תנועת החרות ומפלגת הליכוד, שר בממשלות ישראל,
מפקד האצ”ל בתקופת המאבק במנדט הבריטי, חותם הסכם השלום בין ישראל למצרים
וחתן פרס נובל לשלום לשנת 1978. הוא נפטר ב־9.3.1992.




“אוטו דה פה”, Auto de fe בספרדית, שפרושו “מעשה האמונה” היה טקס דתי חגיגי הנערך
בכיכר הציבורית, שערכה האיקוויזיציה בהוציאה לפועל את גזרי הדין של
קורבנותיה. מטרתו העיקרית הייתה לזרוע פחד מפני כפירה בנצרות ולחזק את
האמונה של הנוצרים שכן האמינו בכנסייה הקתולית. הטקס התקיים במעמדם של
המלך או נציגו, ובמעמד האינקוויזיטור הראשי. הנידונים התוודו (או
שווידוייהם הוקראו) והם נדרשו לחזור בתשובה. לאחר כל וידוי הובא הנאשם
למרכז הבמה וגזר הדין הוכרז. המיתה המקובלת הייתה העלאה על המוקד. אם
הנאשם חזר בו מכפירתו, היו חונקים או תולים אותו ורק לאחר מכן שורפים
את גופתו. אם סירב לחזור בו־ היה נשרף חי. רוב טקסי האוטו דה פה נערכו
בספרד, בפורטוגל ובמושבותיהן בשנים 1480 עד 1826. בסה""כ הוצאו להורג בשיטה זו  כ־ 3,000 בני אדם, רבים מהם יהודים. האוטו דה  פה הראשון שנרשם בתולדות היהודים אירע בצרפת ב־ 1288.  ↩


הערת המחבר: “המלכים הקתוליים” הינו תוארם המשותף של
בני הזוג פרנדדו (פרדיננד) השני מלך אראגון ואיזבלה הראשונה
מלכת קסטיליה.  ↩


הערת המחבר: מוסתערבים־ כינוי לקהילות יהדות
המזרח העתיקות ודוברות הערבית שחיו במצרים, במזרח התיכון, בסוריה ובארץ
ישראל. הכינוי נטבע בידי יהודים ספרדים (וגם מפורטוגל) דוברי לאדינו
שהשתכנו בארצות ערב לאחר גירוש ספרד, מאחר שבעיניהם, דמו יהודי המזרח
המקוריים בתרבותם לשכניהם הערביים. הם דיברו ערבית־יהודית, ולא
לאדינו. רומניוטים־ הוא כינוי שניתן לעדה
יהודית שאינה אשכנזית ואינה ספרדית שבניה חיו בחבל הבלקן ובאסיה הקטנה.
במקומות שהעות‘מאנים כבשו היו קהילות יהודים רבות, שנקראו בפי
העות’מאנים “רומניוטים” על שם האימפריה הביזנטית אותה כינו “רום”. לאחר
כיבוש קונסטנטינופול, החליט ביאזיט השני ליישב אותה מחדש והוא העביר
לשם אלפי יהודים, בעיקר ממרכז יוון ומקדוניה. יהודים אלו דיברו
יווניטיקה, ניב של יוונית, והתפללו בנוסח תפילה משלהם.  ↩


הערת המחבר: חִמְיַר הייתה ממלכה קדומה ששכנה בתימן  של היום, על דרך הבשמים העתיקה. הממלכה נוסדה בשנת 115 לפנה“ס והייתה ממלכה דומיננטית בדרום ערב עד 525
לספירה. מלכי חמיר, המכונים לרוב בשם ‘תוּבַּע’,
התגיירו בשלב מסוים, לא ידוע מתי. כלכלתה נשענה על חקלאות ומסחר בדרך
הבשמים בלבונה ומור, וספינות משטחיה היו מפליגות על בסיס קבוע בים סוף
ובאוקיינוס ההודי. חמיר כבשה לראשונה את ממלכת שבא (סבא) ב־25
לפנה”ס, והממלכה המאוחדת נקראה “שבא וד'ו ריידאן”  (Dhu Raydan). היא שלטה באתיופיה במשך תקופה
מסוימת ובאזורים במזרח אפריקה עד טנזניה. בירתה של ממלכת חמיר הייתה
העיר זפאר (ט'פאר; Zafar), הממוקמת  כ־130 ק“מ מדרום־מזרח לעיר צנעא. חמיר הייתה
המעצמה הקדם־אסלאמית האחרונה בחצי האי ערב ששלטה על כולו (פוליטית
וצבאית) בשיאה בין המאה השלישית עד המאה החמישית לספירה. העדות הקדומה
להימצאות יהודים בחמיר התגלתה בשנת 1936 בבית
הקברות הגדול של בית שערים שבגליל התחתון. במקום נחשף אולם קבורה
מראשית המאה השלישית לספירה, בו נמצאה הכתובת היוונית: ”של אנשי חמיר“.
בנוסף, נמצא במקום שבר ארון קבורה מעופרת, עליו נחרטה קליגרפיה בשפה
החמירית ותוכנהּ המשוער הוא: ”נגיד חמיר"".
אגדות מוסלמיות, כמתואר בכתבי ההיסטוריון המוסלמי אבּן
אסחאק, מספרות כי התוּבּע הראשון להתגייר היה אַבּו־כַּרִבַּ אַסְעַד,
אשר מלך בשנים 385־ 420 לספירה. האגדות מספרות שכאשר גילה אבו כּרִבּ שבנו נרצח בידי
תושבי העיר ית'רבּ, יצא להילחם בהם והטיל על העיר מצור כבד. במהלכו,
הגיעו אל אבו כּרִבּ שני חכמים יהודים מתוך העיר, ושכנעו אותו להסיר את
המצור ולהתגייר. אבו כּרִבּ הביא את שני החכמים איתו לחמיר וניסה
להנחיל בה את היהדות. תחילה, נתקל אבו כּרִבּ בהתנגדות מטעם עמו עובד
האלילים. לאחר שקיים משפט באש, במהלכו עברו החכמים היהודים בלהבות
ויצאו ללא פגע, נוכח העם כי היהדות היא הדת האמיתית והתגייר בעקבות
מלכו. על מרכזיות היהדות בחיי מלכי חמיר אנו למדים לראשונה מכתובת
חמירית משנת 449 לספירה, אותה חקק התוּבּע
כרַחְבְּאִל, בנו של אַבּו־כַּרִבַּ אַסְעַד. כרחבּאל מתאר בכתובתו
כיצד תיקן את הסכר המפורסם בעיר מַאְרִבּ בזכות “אלוהים בעל השמים
והארץ”. לכתובת זו מצטרפות כתובות חמיריות נוספות, שבשונה מכתובות
חמיריות אחרות, מוקדשות לאל אחד ויחיד. אל זה מכונה “הרחמן”, כינוי
מוכר לאלוהים בימי התלמוד, ואף “ריבון היהודים”.
מסמך נוסף המעיד על השפעת היהדות על חמיר הוא “ספר  החמירים” (בארמית: “כתבא דחמיריא”) שנכתב בארמית־סורית בשנת
525, מעט לאחר שנפלה ממלכת חמיר בידי קיסרות אקסום.
הספר מתאר באריכות ואף בהגזמה את רדיפת הנוצרים בעיר נג‘ראן בחמיר על
ידי התובּע היהודי האחרון, יוסף ד’ו נוּאַס, המוכר גם בשם יוסף אסאר.
אורח החיים היהודי של מלכי חמיר לוט בערפל, וקשה לקבוע האם נהגו לפי
המסורת התלמודית כיהודי צפון חצי האי ערב, או שמא אימצו את יסודות
האמונה היהודית, כגון אמונה באל אחד, קיום ברית מילה ושמירת שבת. ישנה
השערה כי יהודי חמיר פעלו ברוח התלמוד, לאור תיאורים מסוימים בספר
החמירים, וכן לפי פועלם של שני יהודים מתימן שהתאסלמו במאה השביעית
לספירה – כעב אל־אחבאר ו־והב אבן מונבה: השניים העבירו אל האסלאם
אגדות, סיפורים ומסורות יהודיות הנזכרות בתלמוד. ממלכת חמיר נפלה
בשנת 525, בימי שלטונו של יוסף ד'ו  נואס.
יוסף ד‘וּ נֻוַאס (ערבית: يوسف ذو نواس) (460  ־ 525) היה המלך היהודי האחרון
של ממלכת חִמְיָר. הוא כונה ""ד’ו נואס"" בשל התלתלים השחורים שעיטרו את
ראשו. על פי מסורת ביתא ישראל נקרא יוסף ד‘ו נואס בשם פינחס זונוש,
וסברה נוספת ששמו היה יוסף גריידי כצאצא של שבט אל־גריידי שנחשב לשבט
המלוכה היהודית בעיר ח’ייבר. במקורות נוצריים נאמר כי יוסף דו נואס עמד
בקשרים עם חכמי טבריה שהייתה אז מרכזם של היהודים בארץ ישראל.
לפני שעלה ד‘ו נואס לשלטון, חדרו חילות החבשים לבירה
זפאר ולנג’ראן, והחלו לשרוף בתי כנסת או להפכם לכנסיות. ד‘ו נואס ביקש
לתקן זאת ולהילחם בהשפעות החבשים בחמיר, ובתוך כך, בהשתלטות הנצרות על
הערים המרכזיות. מאבקו זה של ד’ו נואס הגיע לשיאו בשנת 523, כאשר רדף את הנוצרים בנג‘ראן, והרג מהם רבים. מעשים אלו
עוררו את חמתם של האימפריה הביזנטית ושל קיסרות אקסום, אשר עמדו בקשר
הדוק עם הנוצרים בחמיר, וחששו פן ד’ו נואס יעמוד להם למכשול בניסיונם
לבסס בתימן ראש גשר למזרח. על כן, פלשו החבשים לחמיר, נלחמו בד‘ו נואס
ובנאמניו והשתלטו על הממלכה. מסופר כי ד’ו נואס התאבד בדהירה לים כדי
לא לחזות בנפול ממלכתו. על פי גרסה נוספת, ד‘ו נואס הגיע או הוגלה
למקום מושבם של ביתא ישראל. סיפורו של יוסף ד’ו נואס, שבר את המיתוס של
היהודי הסובל והפך אותו למלך היהודי האחרון ועל כן בקרב יהדות ספרד
נפוצו ידיעות כי יוסף ד'ו נואס היה מצאצאיו של שלמה המלך, ושהתייהדותו
לכאורה הייתה רק סמלית.
יהדות תימן המשיכה להתקיים גם אחרי מותו של ד‘ו נואס,
אף על פי שיהודי חמיר ושאר תושביה היו נתונים מאז לרדיפות ועינויים מצד
החבשים, עד שגורשו האחרונים בסיוע הפרסים. דבר נפילת הממלכה הכה גלים
בקרב יהדות התפוצות וסיפורי מעשיו של ד’ו נואס הועברו מדור לדור.
בנוסף, נפוצו אמונות שונות, לפיהן עשרת שבטי ישראל האבודים יושבים
בדרום חצי האי ערב, וכי יום יבוא ובו יתגלו וישיבו את ממלכת ישראל
לקדמותה.  ↩


הערת המחבר: בקרב בֻעת‘, בשנת 617, תמכו שבט בני נדיר ושבט בני קורייט’ה, בשבט הערבי בני אאוס
במלחמתו נגד שבט בני ח‘זרג’, אליו חבר שבט בני קינוקאע. הקרב הסתיים
בניצחונם של בני אאוס.  ↩


הערת המחבר: שמואל בן עדיה (בערבית: السموأل بن  عادياء, א־סמואל אבן עאדיא) היה משורר יהודי שחי במאה ה־ 6
לספירה באזור חג‘אז (בימינו בערב הסעודית) ומת בעיר  תימא (צפון חצי האי ערב) בסביבות 560 לספירה.
לשמואל בן עדיה מיוחס ספר שירים שכתוב בערבית שנחשב לאחד הספרים
החשובים בחקר השפה הערבית הטרום איסלאמית ובחקר התרבות היהודית בחג’אז.
בספרות הערבית של ימי הביניים חוברו אגדות חינוכיות רבות סביב דמותו של
שמואל בן עדיה. מטרת האגדות האלה הייתה להדגיש את ערכי המוסר של החברה
בזמנו של מחבר האגדה בימי הביניים. אבן עדיה הוצג כדמות שמשקפת את
האידיאל של הנאמנות והיושר. הוא מוצג כאדם שהעדיף את הנאמנות ופעל נגד
האינטרסים האישיים והמשפחתיים שלו כאשר סירב למסור את הפיקדונות של
המשורר הערבי הידוע אמרוא אל־קייס שהיו ברשותו, למושל עיראק מטעם
הפרסים.
אחרי שידע המושל העיראקי שאין בכוונתו של שמואל למסור
את הפיקדונות הוא רצח את בנו של שמואל, שבו החזיק כבן ערובה. הנאמנות
הזאת גרמה ליצירת הפתגם הערבי המפורסם “אין אדם יותר נאמן משמואל”
(אופא מן אלסמואל). בעת החדשה היו זרמים הן בקרב היהודים והן בקרב
הערבים שניצלו את דמותו ההיסטורית לצרכים אידאולוגים על מנת לגשר בין
ערבים ויהודים. היו גם זרמים במיוחד מן הצד הערבי שניסו לטשטש את זהותו
היהודית של שמואל בן עדיה ולהבליט אותו כדמות ערבית לאומית אשר חייתה
לפני האסלאם. עם זאת שיריו והאגדות החינוכיות סביב דמותו נשארו כמקור
השראה לסופרים ואנשי רוח ערבים רבים בעולם הערבי.  ↩


הערת המחבר: עם זאת, נצרים של שבטי בני נדיר ובני
קינוקאע המשיכו להתקיים. דוד הראובני, לפי עדותו היה כנראה בן שבט
יהודי שחי בחייבר. הוא מספר כי שבטו הוא מצאצאי שבט ראובן והם חיים
בשלטון יהודי עצמאי. דוד הראובני (1490־
1538) היה נוסע יהודי, שהציג בפני נוצרים ואחרים
תוכניות צבאיות במטרה להקים מדינה יהודית בארץ ישראל כדי להביא את
הגאולה. ייתכן שגם אלדד הדני בן המאה ה־9 חי בערב הסעודית.
אֶלְדָּד הַדַּנִי היה סוחר ונוסע יהודי במאה  ה־9, כנראה צאצא לשבט דן. הוא כתב בעברית (עם
השפעות ערביות רבות) את ספרו על הלכות שחיטה ואת האיגרת הקרויה על שמו.
מקום מוצאו אינו ידוע, אך בכתביו כתב כי הוא אזרח “מדינה יהודית
עצמאית” במזרח אפריקה, וככל הנראה התכוון לאתיופיה של ימינו. כתביו
משלבים הן אלמנטים ריאליסטיים והן דמיוניים.
במאה ה־12, בנימין מִטּוּדֵלָה ערך מסע בו ביקר בין השאר בתימא
ובח'ייבר ותיעד נוכחות של קהילות יהודיות שם. בנימין בן יונה
מִטּוּדֵלָה היה מגלה ארצות יהודי בן העיר טודלה שבממלכת נווארה בספרד.
קרוב לשנת 1165 יצא למסע ארוך באירופה, המזרח
התיכון וצפון אפריקה. את רשמי מסעו כתב בספר מסעותיו “מסעות בנימין”
בשפה העברית. ברשמיו מספר בנימין על הארצות שעבר בהן, מונה את
אוכלוסיית היהודים בקהילות השונות ומזכיר את שמותיהם של יהודים חשובים
שפגש בדרך.  ↩


הערת המחבר: איגרת תימן נכתבה בשנת 1173
כמענה למכתב של רבי יעקב בן ר' נתנאל בירב פיומי,
מנהיג יהודי תימן, השואל על פשר ייסוריה של הקהילה היהודית בתימן
שהייתה נתונה תחת פרעות קשות וגזירות שמד. באגרת זו, הכתובה בערבית
יהודית, הסביר הרמב""ם כיצד יש להבחין בין המשיח למתחזה למשיח, ועסק
בנביא ובהוכחה שהוא נביא אמת. בנוסף השקיע מאמצים לעודד את רוחם של
התושבים, והצביע על עליונותה של הדת היהודית מול האסלאם
והנצרות.  ↩


הערת המחבר: האימפריה הספווית היא אימפריה אשר הוקמה
בידי שושלת איראנית שיעית ממוצא טורקמני וכורדי. השושלת שלטה במרבית
שטחי איראן המודרנית החל משנת 1501־  1502 עד שנת 1722. הספווים
הקימו את האימפריה הגדולה ביותר מאז התאסלמותה של איראן ולמעשה החזירו
את איראן לעצמאות מדינית. בנוסף תרמו להפצת השיעה באיראן, מרכז אסיה
והקווקז. יחד עם האימפריה העות'מאנית והאימפריה המוגולית, נחשבת
האימפריה הספווית לאחת משלוש האימפריות הגדולות האחרונות של
האיסלאם.  ↩


הערת המחבר: השושלת הקאג'ארית הייתה שושלת ממוצא  טורקמני, ששלטה באזור איראן של היום ובחלק משכנותיה משנת 1794
עד 1925.  ↩


הערת המחבר: השושלת העלווית היא שושלת המלוכה
השולטת במרוקו כיום. השם “עלווים” מגיע ממולאי עלי אל־שריף
(1589־ 1659) שנחשב
למייסד השושלת. המשפחה העלווית מייחסת את מוצאה למשפחת הנביא מוחמד דרך
עלי בן אבי טאלב ופאטמה בת מוחמד.  ↩


הערת המחבר: דשת־י יהוד (בפרסית “המדבר היהודי”)
הוא מדבר במערב פקיסטן ובמזרח אפגניסטן ששמו הנוכחי מוזכר כבר במקורות
בפרסית מהעת העתיקה ומהאימפריה המוגלית. משמעות השם בשפת הפשטו: “הערבה
היהודית”.  ↩


הערת המחבר: בני ישראל
(“בֶּנֶה ישראל”) הוא שמה של הקהילה היהודית שהתקיימה במערב הודו לצד
קהילת יהודי בגדאד ויהודי קוצ'ין בהודו. עם הקמת מדינת ישראל, עלתה
במהלך השנים רוב הקהילה לישראל ובה מצוי הריכוז הגדול ביותר של בני
ישראל מהודו.  ↩


הערת המחבר: “רפורמות אטאטורק” שערך מוסטפא כמאל
אטאטורק (כונה
“אבי הטורקים” והיה מייסדה הראשון ונשיאה הראשון של הרפובליקה של
טורקיה) החלה ב־ 1922 ועד למותו בשנת
1938־ הייתה המשך ישיר ויישומם של רעיונות הטנזימאט.
החידושים שהנהיג הביאו לשיא ולסיום התהליך שעבר על האימפריה העות'מאנית
משימור מוסדות העבר ועד נטייה לחדשנות והחלפתם בחדשים.  ↩


הערת המחבר: ארגון “הטורקים הצעירים” היה ארגון  לאומני טורקי שהוקם ב־ 1890 ע""י סטודנטים
לרפואה באיסטנבול, במטרה להפיל את הסולטאן עבדול חמיד השני, כיוון שלא
כיבד את החוקה ולא ביצע רפורמות לשיפור מצבה הקשה של האימפריה.
ב־ 1908 הצליחו הטורקים הצעירים לבצע הפיכה,
להדיח את הסולטאן, ולתפוס את מקומו. הטורקים הצעירים הציגו את עצמם
תחילה כמפלגה ליברלית, אך בהמשך הנהיגו שלטון דיכוי ריכוזי במשך
10 שנים. שלטון זה התבטא באפליה ובגזענות נגד העמים
הנשלטים באימפריה, שהגיעו לשיאן ברצח העם הארמני השני, שבמהלכו
הוגלו ונרצחו כמיליון וחצי ארמנים בין השנים 1915־ 1918.  ↩


הערת המחבר: “המהפכה הצרפתית” הייתה תקופה של  שינויים מהותיים בסדרי החברה והממשל ובחילופי שלטון, בין השנים
1789 ל־ 1799. המהפכה הצרפתית
מהווה ציון דרך בתולדות העולם המודרני בשל השפעתה על צורת השלטון:
משלטון מלוכני אבסולוטי לשליטת “אספת המעמדות”, וכן העלאת רעיונות עידן
הנאורות לסדר היום וחיזוק תנועת ההשכלה. במסגרת המהפכה הצרפתית נכתבה
“הצהרת זכויות האדם והאזרח” אשר מגדירה את הזכויות של כל יחיד ואת
הזכויות הקולקטיביות של האומה. סיסמת המהפכה היא “חירות, שוויון,
אחווה”.  ↩


הערת המחבר: הדירקטוריון היה גוף שולט ומבצע בן
חמישה אנשים, דירקטורים, שהיה אמור להתנהל בפיקוח המחוקק אך למעשה פעל
כדיקטטורה.  ↩


הערת המחבר: במהלך חציית ים סוף מדרום לעיר סואץ
כמעט וטבע. מאוחר יותר, בימיו האחרונים בגלותו באי סנט הלנה, נזכר
נפוליאון באירוע וטען כי באותו היום היה בסכנה הגדולה ביותר בחייו,
וכמעט שסיים את חייו באותה צורה שבה סיים פרעה את חייו.  ↩


הערת המחבר: אבן הרוזטה היא אבן גרניט שעליה חקוק  צו מלכותי שהוצא בעיר ממפיס מטעם המלך תלמי החמישי בשנת 196
לפנה“ס, וכתוב בשלושה סוגי כתב: כתב חרטומים, כתב
דמוטי (כתב מצרי מחובר), וכתב יווני עתיק. האבן נמצאה בקרבת העיר רוזטה
שבדלתת הנילוס בשנת 1799 ע”י הקצין הצרפתי  פייר־פרנסואה בושאר. לאחר תבוסת הכוחות הצרפתיים במצרים ב־
1801, נמסרה האבן לידיים בריטיות ע""פ הסכם הכניעה של  אלכסנדריה. האבן מוצגת במוזיאון הבריטי בלונדון משנת 1802.  ↩


הערת המחבר: פייר ז‘אקוטן 1765־ 1827 היה קרטוגרף יוצר מפות שהיה
חלק מצוות המדענים ואנשי המקצוע שהתלוו לנפוליאון במסע. על פי פקודת
נפוליאון שרטט ז’אקוטן (שעמד בראש צוות מיוחד של מהנדסים ושרטטים שהקים
נפוליאון במיוחד למטרה זו), אוסף של 47 מפות של  לוב, מצרים, סיני וארץ ישראל.
שש מתוך מפות אלו (מספרים 43 עד 47 ומפת אינדקס) מתארות חלקים של
ארץ ישראל, בעיקר את אותם האזורים בהם עבר צבאו של נפוליאון. מפות אלו
הן המפות הטופוגרפיות הראשונות של ארץ ישראל ששורטטו בהתבסס על מדידות
במכשירי מדידה שהיו בשימוש במאה ה־ 18, אשר היו
מדויקים יחסית במדידת המרחקים והזוויות. המפות, הידועות בשם “האטלס של
ז'אקוטן”, מהוות מקור מידע חשוב בידיעת ארץ ישראל, ובמשך המאה
ה־ 19 היו אלה המפות היחידות של האזור עד  למיפוי הארץ במנדט הבריטי.  ↩


הערת המחבר: פייר ז‘אקוטן 1765־ 1827 היה קרטוגרף יוצר מפות שהיה
חלק מצוות המדענים ואנשי המקצוע שהתלוו לנפוליאון במסע. על פי פקודת
נפוליאון שרטט ז’אקוטן (שעמד בראש צוות מיוחד של מהנדסים ושרטטים שהקים
נפוליאון במיוחד למטרה זו), אוסף של 47 מפות של  לוב, מצרים, סיני וארץ ישראל.
שש מתוך מפות אלו (מספרים 43 עד 47 ומפת אינדקס) מתארות חלקים של
ארץ ישראל, בעיקר את אותם האזורים בהם עבר צבאו של נפוליאון. מפות אלו
הן המפות הטופוגרפיות הראשונות של ארץ ישראל ששורטטו בהתבסס על מדידות
במכשירי מדידה שהיו בשימוש במאה ה־ 18, אשר היו
מדויקים יחסית במדידת המרחקים והזוויות. המפות, הידועות בשם “האטלס של
ז'אקוטן”, מהוות מקור מידע חשוב בידיעת ארץ ישראל, ובמשך המאה
ה־ 19 היו אלה המפות היחידות של האזור עד  למיפוי הארץ במנדט הבריטי].  ↩


הערת המחבר: המאורעות שעליהם מדבר נפוליאון  בשנת 1814 הם פלישת בעלות הברית (בריטניה,
רוסיה, פרוסיה ואוסטריה) לצרפת וכיבוש פריז. הסנאט החליט להדיח את
נפוליאון מתפקידו כקיסר והוא נמלט תוך העברת השלטון לבנו.  ↩


הערת המחבר: החדיו הוא תואר “משנה לסולטאן” שקיבלו  שליטי מצרים מתחילת המאה ה־ 19. התואר החליף את  התואר “ואלי”. תואר זה עבר בירושה.  ↩


הערת המחבר:אליהו שלמה זלמן בסאן (1800־ 1882) היה נפח ידוע ביישוב הישן
בירושלים. בסאן ואחיו לקחו חלק בהקמת מוסדות ציבוריים כמו בית החולים
“ביקור חולים” והישיבות “מדרש אליהו” ו“עץ חיים”. בנו, יהושוע השיל
יואל בסאן, היה מן הקונים הראשונים של אדמות פתח תקווה. הוא בנה את
“עמודי היסוד” של בית הכנסת החורבה. ב־ 1840 הכין את הדלת והמפתח הגדול לקבר רחל בהזמנת משה
מונטיפיורי.  ↩


אברהם שלמה זלמן צורף (1786־ 1851) היה ממחדשי היישוב האשכנזי  בירושלים. בשנת 1816 עלה עם משפחתו לירושלים
בתחפושת של יוצאי ספרד. באותה תקופה הייתה ירושלים סגורה בפני עליית
יהודים אשכנזים בגלל חוב שחל על בני העדה שנוצר בגלל חוב ישן של רבי
יהודה החסיד. בשנת 1836 השיג צורף את רשות
אברהים פאשה לחדש את ההתיישבות של יהדות אשכנז בירושלים, וגם רשות
להקים את “בית הכנסת החורבה” של רבי יהודה החסיד, וביטול החוב של
היהודים האשכנזים. בגלל העבודות בבית הכנסת החורבה ניסו הערבים להתנקש
פעמיים בחייו. הפעם השנייה הובילה למותו כעבור 10 חודשים. הוא מוזכר כאחד מנרצחי הטרור הראשונים בארץ ישראל
בעת החדשה ומונצח ב“לוח מספר אחד” בהר הרצל. בנו, מרדכי סלומון היה
ממחדשי ההתיישבות החקלאית בארץ, ונכדו־ יואל משה סלומון, היה
ממייסדי פתח תקווה.  ↩


הערת המחבר: בתחילת המאה ה־19 היו קהילות נוצריות גדולות מאד במזרח התיכון, והן היו המקור
להאשמות ברצח פולחני שהפכו תכופות יותר במחצית הראשונה של המאה.
היהודים הואשמו ברצח לצורך קיום פולחן דם עתיק בחאלב ב־
1810, בביירות ב־ 1824,  באנטיוכיה ב־ 1826, בחמה ב־ 1829, בטריפולי ב־ 1834, ובירושלים  ב־ 1838. באף אחד מהמקרים הללו לא הרשיעו  השלטונות העות'מאנים את הנאשמים.
“עלילת הדם בדמשק” הייתה עלילת דם שהתחוללה בדמשק  ב־ 1840 שנת ה‘ת""ר, וחוללה זעזוע גדול בקרב
יהדות העולם. בעקבות היעלמותם מן המנזר הקאפוצ’יני הצרפתי של נזיר
נוצרי בשם תומאסו, ומשרתו המוסלמי, איברהים עמארה, הואשמו דמויות מפתח
בקהילה היהודית בדמשק בחטיפתם וברציחתם לצורך שימוש בדמם לאפיית מצות.
קונסול צרפת בדמשק, ראטי מנטון, פתח בחקירה נמרצת נגד נכבדי הקהילה
היהודית. סַפּר יהודי ועוד כשבעה מנכבדי הקהילה עונו עד מותם או עד
להודאה באשמה.
בנוסף, השלטונות חטפו ועינו 63 ילדים בני 3־ 10 על מנת לסחוט מהוריהם הודאה בדבר שימוש בדם נוצרי לאפיית
מצות.
השמועה הגיעה אל יהדות העולם, אך תחילה ידה הייתה קצרה
מלהושיע. רבים, הן מקרב עם ישראל והן מקרב האומות, עשו רבות למען הצלת
החטופים: בהשתדלות משה מונטיפיורי, נאות גם הסולטאן העות‘מאני,
אבדילמג’יט, אף שהפרשה לא הייתה בתחומו, לנקוט בפעולה ולהכריז כי חל
איסור מוחלט על הפצת עלילת הדם.
בין האישים שהשמיעו קולם נגד עלילת הדם בלט המשורר
הגרמני, היהודי המומר היינריך היינה שהתגורר בפריז, ודיווח על הלכי
הרוח האנטישמיים בה. גם ממשלת אנגליה עשתה הרבה להצלת המעונים החפים
מפשע. פעולות אלה היוו נקודת מפנה עבור העם היהודי בעת החדשה. הן חיזקו
את הקשר בין יהודי המזרח לאחיהם בארצות אירופה. בסופו של דבר, בסיוע
הקונסול האוסטרי, הצליחה משפחת רוטשילד, ביחד עם משה מונטיפיורי, להניח
ידה על מסמכים שתיעדו את הפרשה, והפיצה אותם בעיתונות הבינלאומית. בדעת
הקהל העולמית התחוללה סערה. משלחת יהודים צרפתיים בראשות אדולף
כרמייה פעלה אצל שליט מצרים, מוחמד עלי, ודרשה ממנו להתערב, ואכן,
שבעת האסירים שנותרו בחיים שוחררו לבסוף, אחרי חודשים ארוכים של
עינויים.  ↩


הערת המחבר: גזירות ת“ח ות”ט היו פרעות שנערכו  ביהודי אוקראינה בשנת 1648 שהנהיג בוגדן  חמלניצקי או “חמיל הרשע” בפי היהודים.  ↩


הערת המחבר: “קפיטולציות” מלטינית “הסכם בראשי
פרקים ספציפיים” הוא שם כולל לזכויות מיוחדות של אזרחי מדינות (בד“כ
מדינות אירופה וארה”ב) בשטחן של מדינות אחרות באסיה ובאפריקה.
הקפיטולציות כללו, בין היתר, פטור ממסים מסויימים, והחרגה של האזרח
האירופי מסמכות השיפוט של בית המשפט העות'מאני.  ↩


הערת המחבר: מלחמת קרים נערכה בשנים  1853־ 1856 בין האימפריה
הרוסית מצד אחד, ובין האימפריה העות'מאנית, האימפריה הבריטית, האימפריה
הצרפתית וממלכת סרדיניה מצד שני. האימפריה הרוסית הפסידה.  ↩


הערת המחבר: “המתחם הצרפתי בירושלים” נבנה בחסות  הרוזן דה פלייא (Comte de Piellat), בין מגרש
הרוסים לבין הפינה הצפון־מערבית של חומות העיר העתיקה. המתחם כלל את
בית החולים “סן לואי”, אכסניית “נוטר דאם דה פרנס” שכיום נקראת “נוטר
דאם דה ז'רוזלם”, מנזר “האחיות המתקנות” ומנזר “סן ונסן דה
פול”.  ↩


הערת המחבר: “כנסיית המשיח” (Christ Church
קרויה גם “כנסיית עמנואל”) היא כנסייה אנגליקנית בכיכר
עומר אבן אל ח'טאב ליד הרובע הארמני, מול מגדל דוד. היא הייתה הכנסייה
הפרוטסטנטית הראשונה במזרח התיכון והכנסייה הגדולה הראשונה שהוקמה בארץ
ישראל מאז יציאת הצלבנים מהארץ.  ↩


הערת המחבר: “הראשון לציון” הוא תוארו של הרב הראשי
הספרדי לישראל ומקורו בפסוק: “ראשון לציון הינם הינם ולירושלים מבשר
אתן” (ישעיהו, מ“א, כ”ז). ב־ 1921 הוקמה הרבנות
הראשית ואל משרת ה“ראשון לציון”, שמכהן כרב הראשי הספרדי, הוספה גם
משרת רב ראשי אשכנזי.  ↩


הערת המחבר: לאחר גירוש הכוחות המצריים של מוחמד
עלי מארץ ישראל, תושבי שכם רדפו את השומרונים באכזריות מפני שלא רצו
לקבל עליהם את דת האיסלאם. המוסלמים טענו שלשומרונים אין דת, וכי הם לא
מאמינים בספרים הכתובים ברוח הקודש (תורת משה, הברית החדשה, ספרי
תהילים והנביאים, והקוראן). השומרונים טענו כי הם מאמינים בחמישה חומשי
תורת משה. המוסלמים לא קיבלו את דבריהם ואז השומרונים פנו אל הרב גאגין
שנתן להם תעודה בכתב המאשרת: העם השומרוני הוא ענף מבני ישראל המודה
באמיתות התורה ובכך הצילם.  ↩


הערת המחבר: “מגרש הרוסים”. לאחר סיומה של מלחמת  קרים ב־ 1856 והתחממות היחסים בין רוסיה
לאימפריה העות'מאנית, נרשמה עלייה רבה במיוחד במספר הצליינים הרוסים
שפקדו את ירושלים. עלייה זו נוצרה כחלק מהתחזקות הדת ברוסיה, בעקבות
שיפור התחבורה הימית לארץ ובעיקר פתיחת קו אוניות ישיר בין אודסה ליפו
ובעקבות עידודו של הצאר אלכסנדר השני. עד אותה תקופה נעזרו
הצליינים הרוסים בשירותי הקהילה היוונית־אורתודוקסית, שזכתה לגיבוי
מדיני מצד רוסיה.
עם התגברות הזרם התקשו מארחיהם של הרוסים בירושלים
לעמוד בכמות האוכל הגדולה שנצרכה בימי הפסחא ובמתן שירותי הלנה לאלפי
הצליינים הרוסים. עובדה זו, וגורמים פוליטיים נוספים, שבגללם ביקשה
האימפריה העות‘מאנית לחזק את קשריה עם רוסיה, הואילו העות’מאנים למכור
לרוסים בשנת 1857 שטח אדמה של כמעט 70
דונם בנקודה סמוכה מאוד לחומות העיר העתיקה ממערב.
בביקור שערך בארץ קונסטנטין ניקולאייביץ', הנסיך הגדול של רוסיה,
(בנו של ניקולאי הראשון) ב־ 1859, הושלמה
העסקה. הצאר קנה חמש חלקות קרקע, וחלקה שישית ניתן לו במתנה על ידי
העות'מאנים.
המתחם נבנה ביוזמתה ובמימונה של משפחת הצאר הרוסי  אלכסנדר השני ב־ 1860 בגבול רחוב יפו בדרום,
רחוב שבטי ישראל ממזרח, ורחוב הלני המלכה מצפון. מבנה אחד בלבד חורג
מתחום “המגרש” והוא “חצר סרגיי”, שנבנתה בתקופה מאוחרת יותר, ע""י
סרגיי אלכסנדרוביץ', הנסיך הגדול של רוסיה, בנו של הצאר אלכסנדר
השני.
בית היתומים שנלר (בגרמנית Syrisches
Waisenhaus “בית היתומים הסורי”) היה בית יתומים נוצרי  שפעל בירושלים משנת 1861 ועד מלחמת העולם
השנייה. המקום נחשב לאחד האתרים ההיסטוריים החשובים והיפים בירושלים.
מתחם שנלר שכן ברחוב מלכי ישראל ושימש כמחנה צבאי של הצבא הבריטי,
ולאחר מכן עבר לידי “ההגנה” ובהמשך לצה""ל.
בית היתומים הוקם בשנת 1861 ע“י המיסיונר השוואבי (גרמני) יוהן לודוויג שנלר
(1820־ 1896) שהתגורר
בירושלים. ההחלטה להקים את בית היתומים באה בעקבות המרד בלבנון
ב־ 1860, אז נטבחו נוצרים רבים ע”י המוסלמים
והדרוזים במדינה וכתוצאה מכך נותרו יתומים נוצרים רבים. בעידוד ממשלתו
ייסד שנלר את “בית היתומים הסורי”, ששמו השגור בפי כל היה “בית היתומים
שנלר”. האדמות במערב העיר שעליהן הוקם המתחם נרכשו מערביי ליפתא. עם
בניית המבנים במקום התגלה בית קברות מתקופת בית שני ומערות קבורה
נוספות. עד מהרה צבר לו בית היתומים, שהקנה לחניכיו חינוך גרמני,
מוניטין רב בקרב הקהילות הנוצריות במזרח התיכון ובארץ ישראל. המתחם
התפרש על פני כ־ 70 דונם, כלל בתי מגורים,
חצרות, כנסייה, בתי מלאכה ועוד. בנוסף, נבנו לבוגרי בית היתומים בתים
מסביב למתחם שנודעו אחר כך כ“שכונת שנלר”.  ↩


[הערת המחבר: “החברה הלונדונית להפצת הנצרות בקרב  היהודים” הייתה אירגון מיסיונרי אנגליקני שנוסד ב־ 1809 ומטרתו הייתה לשכנע יהודים להמיר את דתם לנצרות הפרוטסטנטית.
“בית החולים של המיסיון האנגלי” פעל בירושלים בין השנים
1844־ 1948, בתחילה בשולי
הרובע היהודי בעיר העתיקה ובהמשך ברחוב הנביאים פינת רחוב פינס. במלחמת
העצמאות, עם הפיכת הר הצופים למובלעת בשטח ממלכת ירדן, עבר “בית החולים
הדסה” שעל הר הצופים, אל בנייני בית החולים האנגלי ואל בניין “בית הספר
לבנות של המיסיון האנגליקני”, הסמוך לו ברחוב הנביאים. בשנת
1963 עבר בית החולים “הדסה” למשכנו בעין כרם, והמבנים  של בית החולים האנגלי הוחזרו לבעליהם המקוריים].  ↩


הערת המחבר: בשנת 1892 הונחה אבן הפינה למבנה החדש של בית החולים מחוץ לחומות,
בפינת רחוב הנביאים ורחוב שטראוס. במלחמת העצמאות, עם ניתוק הר הצופים
מהעיר המערבית, פוזרו מחלקותיו במבנים שונים בעיר. חלק ממחלקות בית
החולים הדסה הועברו למבנה בית החולים הגרמני, וניתן לו השם “בית
החולים הדסה זיו” על שם מקימו, ד""ר רודי ורט זיו. באחד האגפים
פעל בית חולים צבאי זמני (“בית חולים 11”). עם
המעבר וכינוס מחלקות בעין כרם, הועבר רוב המבנה לשימוש בית החולים
“ביקור חולים” הנמצא מעברו השני של רחוב שטראוס.  ↩


הערת המחבר: בין 1948־ 1967 נמצא בית החולים בסמוך לגבול
שחילק את ירושלים בין ישראל לירדן, שעבר בין בית החולים לחומות העיר
העתיקה. כיום משמש בית החולים כהוספיס לחולים במחלות חשוכות מרפא,
המעניק לחולים טיפול תומך בסוף חייהם. הוא משרת אוכלוסיה מגוונת מאוד
הכוללת מוסלמים, יהודים ונוצרים.  ↩


הערת המחבר: עם תחילת המנדט הבריטי נמסר בית החולים
לצלב האדום האמריקני, שטיפל באוכלוסייה האזרחית. מאוחר יותר הפך לבית
חולים צבאי, ובהמשך, עם הקמת בתי חולים ממשלתיים ברחבי הארץ ע“י
הבריטים, הפך אף הוא לבית חולים ממשלתי של ירושלים, ונודע בשמו באותה
העת כ”בית החולים הממשלתי“. לאחר מלחמת העצמאות הפך בית החולים
לבית חולים של צה”ל וניתן לו השם ל“אביחיל”, “אבי החיילים”. במשך
כמה עשורים שימש המבנה את מעבדות בית החולים הדסה, וכבית ספר
לרוקחות.
באותן שנים התפתחה האמונה הטפלה כי הבניין רדוף רוחות,
ובעיקר רוחותיהם של החולים שמתו במקום בייסורים. בשל כך סירבו עובדים
שונים להיכנס אליו.  ↩


הערת המחבר: “בית החולים מאיר רוטשילד” בתחילה שכן  בעיר העתיקה, ובשנת 1888 עבר לרחוב הנביאים,  למבנה מיוחד שנבנה עבורו. בשנת 1904 עבר בית
החולים ארגון מחדש והוא הועבר לידי חברת “כל ישראל חברים”. בתקופת
מלחמת העולם הראשונה נסגר בית החולים. לקראת סיום המלחמה, עם כיבוש
ירושלים ע“י הצבא הבריטי בשנת 1918, הגיעה
המשלחת הרפואית של ”הדסה"" וחבריה פנו לברון רוטשילד בבקשה להעביר את
בית החולים לרשות ארגון הדסה.
בנובמבר 1918 נפתח בית החולים
מחדש תחת הניהול של ארגון נשות הדסה, בשמו החדש “בית החולים רוטשילד־
הדסה”. בשיתוף עם האוניברסיטה העברית הוקם המרכז הרפואי בהר הצופים.
“רוטשילד־ הדסה” פעל עד 1939, ואז עבר בית
החולים ל“הדסה הר הצופים”. עם השלמת המעבר של המרכז הרפואי, הנהלת הדסה
ניצלה את מבנה בית החולים שברחוב הנביאים כבסיס ומרכז להכשרה המקצועית.
ב־ 1942 הפך בניין בית החולים לבית־הספר לבנות
“סליגסברג”, על שם נשיאת הדסה, ולאחר מכן הורחבה הפעילות החינוכית
ובבניין החל לפעול מרכז של הכשרה מקצועית לבנים על שם לואי
ברנדייס.
בשנת 1970 נוסדה במקום “מכללת
הדסה” המכשירה סטודנטים בתחום הטכנולוגיה, התעשייה, המדע והכלכלה.
המכללה התפשטה בחלוף השנים אל שלושה מבנים נוספים באזור לכדי קמפוס אחד
המשתרע מרחוב הורקנוס עד רחוב הנביאים, ומרחוב החבצלת עד רחוב הרב
קוק.  ↩


הערת המחבר: במהלך 1908 נרכשה קרקע מחוץ לעיר ברחוב הנביאים, עבור בית החולים ע“י
יואל משה סלומון שהיה חבר בהנהלת ”ביקור חולים“. ב־ 1912 הונחה אבן הפינה, ורק לאחר מלחמת העולם הראשונה הסתיימה
הבנייה. בפועל בית החולים נפתח בשנת 1924 במעמד  בו נכח הנציב העליון סר הרברט סמואל. בחודש אפריל של 1925
נערך טקס חנוכת הבניין וזאת למרות שבנייתו לא הושלמה.
במקביל, המשיכה פעילותו של ”ביקור חולים“ בעיר העתיקה, והבניין שימש
כמקום אשפוז לחולים כרוניים והרחוב בו שכן בית החולים נקרא ”רחוב ביקור
חולים"", שם שנשאר עד היום.
עם פרוץ מלחמת השחרור עבר בית החולים לשמש תפקיד מרכזי
כמוסד רפואי בירושלים. חשיבותו עלתה עם ניתוק הקשר בין ירושלים המערבית
לבית החולים הדסה הר הצופים. הקרבות בעיר העתיקה ניתקו את בית החולים
“ביקור חולים” מהמבנה הישן שנותר בידי הלוחמים הערבים. אך טרם הסתלקות
המנדט הבריטי הצליחו עובדי בית החולים בחסות הצבא הבריטי לפנות מהמבנה
את כל החולים.
מלחמת ששת הימים שפרצה בשנת 1967 העמידה את בית החולים ביקור חולים שוב בקו החזית. בתי העיר
המערבית היו תחת הפגזה ארטילרית של הליגיון הירדני.
בסיום המלחמה העיר העתיקה עברה לשליטת ישראל. אנשי
הנהלת בית החולים יצאו לבניין בית החולים הישן ומצאו חורבה. במהלך
שיקום הרובע הפך המבנה לאכסניית נוער. לאחר ששת הימים, כשחודש הקשר עם
הר הצופים, עברו מחלקות בית החולים הדסה שהיו פזורות ברחבי העיר לקמפוס
המחודש בהר הצופים. לאחר פינוי רוב המבנה של בית החולים הגרמני (הדסה
זיו) הועבר לשימוש ביקור חולים ונקרא “אגף זיו”.
בשנת 1973, נפתחה בבית החולים
היחידה הראשונה בישראל לטיפול נמרץ ילודים, שנוהלה ונוסדה ע""י פרופ'
רנה גיל.
בשנת 2012, בעקבות קשיים
כלכליים, מוזג ביקור חולים עם בית החולים שערי צדק. בגלל המיזוג נסגרו
רוב המחלקות שפעלו בבית החולים ביקור חולים וחלק מהרופאים בהן עברו
לבית החולים שערי צדק. במבנה בו נמצא כיום ביקור חולים נשארו בעיקר
חדרי לידה, פגיה ומחלקת יולדות, וכן מחלקה פנימית המוקדשת ברובה לחולים
גריאטרים.  ↩


הערת המחבר: בחודש מאי 1948 בעת הקרב על העיר העתיקה במלחמת העצמאות, אוכלס בית החולים
מעבר ליכולתו ע“י אזרחים ולוחמים פצועים. פצועים ממגיני הרובע היהודי
טופלו ע”י שלושת הרופאים מעובדי בית החולים הדסה, אברהם לאופר, עלי
פייזר ואגון ריס. כאשר נפלה העיר העתיקה בידי הליגיון ד""ר ריס הלך לשבי
עם הפצועים והדוקטורים פייזר ולאופר היו כנראה היהודים האחרונים שעזבו
את העיר העתיקה.
מיד לאחר פינוי בית החולים, הוא נפתח מחדש באחד הבתים  הערביים שננטשו בשכונת קטמון ופעל שם כ־ 40 שנה  עד לבניית בית החולים החדש בשנת 1987, בעיקר  כבית יולדות.  ↩


הערת המחבר: “סינדרום ירושלים” הוא סוג נדיר של
הפרעה נפשית בה אדם (לרוב תייר או צליין) הנמצא בירושלים משוכנע שיש לו
כוחות אלוהיים ומשיחיים, שמוטלת עליו משימה משיחית, או שהוא התגלמותה
של דמות מספרי הקודש. תופעה זו היא מקרה פרטי של מחשבת שווא ושל שגעון
גדלות, המופיעות בדרך כלל במחלות פסיכוטיות (כגון סכיזופרניה
פרנואידית) ומובילות לעיתים לצורך באשפוזו של הלוקה בה בבתי חולים
לבריאות הנפש.  ↩


הערת המחבר: “מושב הזקנים הכללי המאוחד (האשכנזי)”
הוא מוסד גריאטרי שנוסד עבור זקנים מהעדה האשכנזית בירושלים. הוא הוקם
תחילה כבית תמחוי ברובע היהודי ע""י ד""ר שמואל סנדרס, רופא יהודי
מאוסטרליה.
תחילה פעל המוסד כמקום מפגש עבור תושבי העיר הזקנים בו  יכלו לשבת לשתות כוס תה חם ולעסוק בקריאה ולימוד. בשנת 1878
נרכש עבור המוסד (שנפח הפעילות ומספר הבאים בשעריו  גדל), בית גדול בעיר העתיקה. בשנת 1893 נוסד  בבית הסמוך אגף לנשים זקנות. בשנת 1893 הונחה
אבן הפינה לבניין גדול יותר שהיה אמור לאחד את פעילות כל אגפי המוסד
ולהתאים אותו לצרכים לשמם נועד. הבניין הוקם על מגרש בסמוך לכניסה לעיר
של ימינו. בשנת 1901 הושלמה בנייתו. בהמשך נבנו  על המגרש בניינים שונים ונוספים ובהם בית כנסת ובית חולים.
“בית מרפא לחולי רוח” של עזרת נשים עבר ממול למושב
הזקנים, מצידה השני של דרך יפו. עם הקמת “בית החולים שערי צדק” זכה
מושב הזקנים לשירותיו הרפואיים של ד“ר משה וולך. בשנת 1966
עבר מושב הזקנים למשכנו הנוכחי בשכונת קטמון ליד מנזר  סן סימון ושמו שונה ל”נווה הורים"".  ↩


הערת המחבר: בשנת 1921 התחיל רופא פסיכיאטר לעבוד בבית החולים. עד לבואו התבסס
הטיפול בעיקר על סיעוד ותמיכה, הקלה על הסימפטומים באמצעים מוגבלים
ובעיקר “חינוכיים” וגם ־ תזונה מאוזנת ככל הניתן. בשנת 1968
עבר בית החולים “עזרת נשים” למשכנו הנוכחי בגבעת  שאול.
בראשית שנות ה־ 90, שינה בית
החולים את שמו ל“בית החולים הרצוג” על שם הרבנית שרה הרצוג שכיהנה
כ־ 40 שנה כנשיאת בית החולים. כיום בית החולים
הוא יחידה מתוך המערך האוניברסיטאי של בית הספר לרפואה של “המרכז
הרפואי הדסה” והאוניברסיטה העברית. פועלים בו גם מכוני מחקר העוסקים
בגנטיקה ובמחקר מחלת האלצהיימר, מחלת הפרקינסון וסכיזופרניה.  ↩


הערת המחבר: “פורום” היה אזור ציבורי מרכזי בעיר
מדינת רומא העתיקה. אזורי הפורום ריכזו בתוכם את מוסדות השלטון, הדת
והמשפט של עירם וכן שימשו כמרכז מסחרי וחברתי שוקק (במובן דומה לאגורה
האתונאית) בסמוך להצטלבויות שני הרחובות הראשיים (הקארדו מקסימוס
והדקומנוס מקסימוס).  ↩


הערת המחבר: במהלך מלחמת העולם הראשונה נסגר בית
החולים והצבא הטורקי השתמש במבנים כמחסני תחמושת. עם כיבוש ירושלים
בידי הבריטים השתכנה במבנה (שהטורקים ניסו לפוצצו ללא הצלחה) מפקדתו של
המייג'ור גנרל ג'ון שיי (Shea) מפקד  הדיוויזיה הלונדונית ה־ 60. בפברואר
1919 התקיים טקס חנוכתו מחדש של בית החולים במעמד  אדמונד אלנבי ובכירי המסדר.
בין השנים 1922־ 1930
הוקם על שטח ממערב לדרך חברון (כיום בית אות המוצר)
האגף החדש של בית החולים ושני המבנים משני עברי הכביש קושרו ביניהם
במנהרה תת־קרקעית, ששימשה הן כמעבר והן כחלל איחסון וקירור.
כיוון שחלק מרכזי באתוס של המסדר היה הזיקה שלו למסדר
ההוספיטלרים הקדום, ניסו חברי המסדר מאז ומתמיד לרכוש חלקה במוריסטן,
באתר ברובע הנוצרי בו ניצב בית החולים של ההוספיטלרים.
לאחר הקמת מדינת ישראל ב־ 1948, נותק בית החולים ממתרפאיו העיקריים, הערבים־המוסלמים מן
העיר ומן הכפרים, ועבר לבית החולים לאזור המוריסטן ברובע הנוצרי. סנט
ג‘ון שכן במוריסטן עד 1960 ומשנה זו פועל בית
החולים בשכונת שייח ג’ראח שבמזרח ירושלים. הוא ממשיך להגיש טיפול חינם
לתושבי מזרח ירושלים, יהודה ושומרון ורצועת עזה.
המבנה המקורי בהר ציון היה במרכזה של זירת קרבות קשים
במלחמת השחרור. הוא שימש כעמדה של כוחות ההגנה והותקן בו רכבל הר
ציון.  ↩


הערת המחבר: אף שבית החולים תופעל ע“י מסדר גרמני,
המבנה לא הוחרם ע”י שלטונות המנדט הבריטי בתקופת מלחמת העולם השנייה
(כפי שהוחרמו מבני מנזרים אחרים בשכונה ומוסדות גרמניים בישראל בכלל),
ובית החולים המשיך לפעול כאשר הוא מנוהל בסיוע ארגון הדסה. בשנת
1952 הפך בית החולים לבית חולים ממשלתי, ונקרא על שם  גרהארד ארמור הנסן (שגילה בשנת 1879 את
החיידק הגורם למחלת הנסן, הצרעת). בעקבות ניסויים שנערכו בבית החולים
בשנת 1964, גילה ד“ר יעקב שסקין, רופא בבית
החולים, את השפעתה החיובית של תרופת ה”תלידומיד"" על החולים במחלת הנסן.
לגילוי זה הייתה חשיבות בקנה מידה עולמי והשימוש בתלידומיד למחלת הנסן
נמשך עד היום במדינות עולם שלישי.  ↩


הערת המחבר: מלחמת העולם הראשונה הזרימה לבית
החולים פצועים, אסירים וחולים במגפת טיפוס הבהרות ובית החולים הוגדר
כבית חולים לטיפוס הבהרות ולאסירים. בשנת 1917,
עם כיבוש ירושלים בידי הבריטים, נמסר בית החולים לצלב האדום האמריקאי.
מאז ימי המנדט ועד היום שוכנת במקום לשכת הבריאות המחוזית. הבניין
ממוקם ברחוב יפו 86.  ↩


הערת המחבר: במלחמת העולם הראשונה שימש בית החולים
מרכז למיון פצועים טורקים, ולפינויים לבתי חולים אחרים. עם כיבוש
ירושלים בידי הבריטים הגיע הגנרל אדמונד אלנבי לשערי צדק, שם נחתם מסמך
הכניעה של ירושלים העות'מאנית, ומפתחות העיר נמסרו לידי השליטים
החדשים. במלחמת העצמאות מילא בית החולים תפקיד חשוב בהגשת עזרה לנפגעי
הקרבות שהשתוללו בירושלים וסביבתה. בית החולים שערי צדק פעל בבניין
ברחוב יפו עד 1980 ולאחר מכן עבר למושבו ברחוב
הרצל. מאז המעבר למבנה החדש, הוכרז המבנה הישן של בית החולים כאתר
המיועד לשימור והוא שימש כמשכנה של הנהלת רשות השידור.  ↩


הערת המחבר: הכנסייה והאכסנייה בהר הזיתים שימשו  צליינים ונופשים רבים במשך 4 שנים עד פרוץ
מלחמת העולם הראשונה, בזמן זה נוהל בית ההארחה בידי אנשי מסדר
ההוספיטלרים. במלחמת העולם הראשונה הוסב מבנה האכסניה לבית חולים צבאי,
ושימש גם מפקדה ראשית למטה הטורקי־גרמני הכללי בירושלים, וזאת במסגרת
שיתוף הפעולה בין שתי המדינות במלחמה זו.
לאחר כיבוש ירושלים בידי בריטניה בשנת 1917
הולאם המתחם, והוסב למפקדה הראשית של הצבא הבריטי בארץ  ישראל. כשהתחילה תקופת המנדט בשנת 1920 אכלס
המבנה את מוסדות השלטון, והנציב העליון, הרברט סמואל, עבר להתגורר בו
במשך 5 שנים. ב־ 27.3.1921 נערכה במקום הפגישה ההיסטורית בין שר המושבות הבריטי
וינסטון צ‘רצ’יל, הנציב העליון הרברט סמואל, לורנס איש ערב, והאמיר
עבדאללה, בנוגע לעתיד המדיני של ארץ ישראל ועבר הירדן המזרחי.
בפגישה זו הוצע לאמיר עבדאללה לעמוד בראש מדינה שתקום בעבר הירדן, ובכך
נקרע עבר הירדן המזרחי מתחומי “הבית הלאומי” שביקשו היהודים להקים
בעקבות “הצהרת בלפור”. בקומה השנייה של מבנה האכסניה, המשמש כבית
חולים, ישנו חדר לזכרו של צ‘רצ’יל.
בשנת 1930, לאחר רעידת האדמה  של 1927, נדרשה ממשלת המנדט לשלם פיצויים לבעלי
המתחם על הנזקים שנגרמו למבנה ברעידת האדמה. את עבודת השיפוץ של המבנים
שניזוקו במתחם אוגוסטה ויקטוריה, קיבל על עצמו מסדר הנזירות
הדיאקוניסיות כדי להכשירו לבית חולים.
עם פרוץ מלחמת העולם השנייה בשנת 1939 החרימו הבריטים את המתחם והשתמשו במבנה בית החולים לצורכי
הצבא הבריטי.
בשנים 1948־ 1949 הפעיל במקום הצלב האדום הבינלאומי בית חולים לפליטים ערבים,
ובהמשך הועברה האחריות על תפעול בית החולים לאונר""א.
עם פרוץ מלחמת ששת הימים ב־ 1967 הפציץ חיל האויר הישראלי את מתחם אוגוסטה ויקטוריה (זו הייתה
התקיפה האווירית היחידה בתחומי ירושלים במהלך המלחמה), וזאת בשל החשש
שהמאחז הירדני במקום ישמש לתקיפת המובלעת הישראלית שבהר הצופים. ביום
השני לקרב על ירושלים במלחמת ששת הימים עלו שני גדודים של חטיבה
55 להר הזיתים, וכבשו את המתחם.
הכנסייה ובית החולים שייכים עד היום לארגון LWF  (“הפדרציה הלותרנית העולמית” “Lutheran World
Federation”), ובית החולים מתמחה בריפוי מחלת הסרטן
ומחלות אף, אוזן וגרון. בשל מיקומו בפסגת ההר, בית החולים מכונה בשם
“אלמוטלע”־ “העליון”. הוא בית החולים היחיד המתוחזק ע“י אונר”א באזור
ירושלים.  ↩


הערת המחבר: עם פרוץ מלחמת העולם השנייה הפכה
איטליה למדינת אויב בארץ ישראל, ובית החולים הוחרם כרכוש אויב על ידי
ממשלת המנדט הבריטי, והועבר לשימוש המפקדה הירושלמית של חיל האוויר
המלכותי. במקום הוקמו משרדים ובצמוד אכסניה לחיילי היחידה ובית חולים
צבאי.
במלחמת השחרור, שימש הבניין כעמדה קדמית ונקודת תצפית
לכוחות צה""ל בקרבות בשטח העירוני של ירושלים. בית החולים עמד על קו
החזית העירוני, והופגז בידי הליגיון הערבי. בהסכם שביתת הנשק עם ירדן
נקבע כי בית החולים האיטלקי יהיה בשטח ישראלי. עם תום הלחימה הוחזר בית
החולים לבעליו, הנזירות האיטלקיות ממסדר קוטולנגו, שהשתמשו במבנה בית
החולים והכנסייה למגורים ופולחן. לאחר משא ומתן ממושך החליטו האיטלקים
בשנת 1963 למכור את בית החולים והמגרש עליו הוא  עומד, לממשלת ישראל.  ↩


הערת המחבר: הכינוי “רוסיה הצארית” הוא כינוי שנתנו  היסטוריונים מודרניים לתקופה בתולדות רוסיה שעד 1721. משנת 1721 ועד למהפכת פברואר  ב־ 1917, עדיין נקראו השליטים “צאר”, אולם
תקופה זו לא נחשבת כ“רוסיה הצארית” אלא כתקופת ה“האימפריה
הרוסית”.  ↩


הערת המחבר: המסדר הליבוני היה ארגון של אבירים  גרמנים שהתקיים בשטחים לאורך החוף הבלטי בשנים 1237־ 1561. הוא פעל כשלוחה של המסדר
הטבטוני שהיה אחד משלושת המסדרים הצבאיים הגדולים שפעלו בממלכת הצלבנים
שבארץ ישראל בתקופת מסעי הצלב.  ↩


הערת המחבר: תקופת הצרות  נמשכה משנת 1598 ועד לשנת 1613 ובה התרחשו מפגעי אקלים קשים, פלישות של הליטאים, הפולנים
והשוודים, במקביל למשבר פוליטי, כלכלי וחברתי קשה.  ↩


הערת המחבר: שושלת רוריק הייתה השושלת הראשונה של
הנסיכויות הטרום־רוסיות (כולל נסיכות מוסקבה). נציגי השושלת שלטו
מ־ 862 (רוריק, מייסד השושלת) עד 1598  (מותו של פיודור הראשון).  ↩


הערת המחבר: דמיטרי הכוזב הראשון טען כי הוא  בנו של איוואן האיום. בשנת 1603 הוא הופיע בעיר  ברגין בחצר של הנסיך הפולני בעל ההשפעה־ אדם וישנבצקי. בתחילת
1604 דמיטרי והנסיך וישנבצקי הגיעו לחצר סיגיזמונד
השלישי. המלך נפגש איתם בנוכחות שליח של האפיפיור. במהלך הפגישה הוא
הכיר בדמיטרי כבן של איוואן הרביעי, נתן לו 40 אלף זלוטי כמלגה שנתית ונתן לו רשות לאסוף מתנדבים פולנים
לצורך ארגון פשיטה לרוסיה הצארית. במקביל הם הצליחו לארגן צבא של
כ־3,500 לוחמים והחלו בפלישה לרוסיה  הצארית.  ↩


הערת המחבר: דמותו של בוריס גודונוב שימשה בסיס
למחזה “בוריס גודונוב” מאת פושקין, שלאחר מכן גם עובד לאופרה “בוריס
גודונוב” על ידי מוסורגסקי.  ↩


הערת המחבר: סנקט פטרבורג או “סנט פטרבורג” היא
העיר השנייה בגודלה ברוסיה (אחרי מוסקבה). העיר שוכנת בצפון־מערב
רוסיה, על שפת הים הבלטי. סנקט פטרבורג היא מרכז תרבותי אירופי חשוב,
בעלת מעמד כעיר נמל ופתח למסחר עם אירופה. היא שימשה כעיר בירה
משנת 1712 ועד 1918 לאחר מהפכת אוקטובר, בה הבירה שבה למוסקבה. בשנת 1914
שונה שמה ל“פטרוגרד” ובשנת 1924 העיר שינתה את שמה ל“לנינגרד” על שם לנין.  ↩


הערת המחבר: המלחמה הצפונית הגדולה התנהלה בין
קואליציה שכללה את רוסיה הצארית, דנמרק־נורווגיה וסקסוניה־האיחוד
הפולני־ליטאי, נגד שוודיה ובהמשך האימפריה העות'מאנית. המלחמה התחוללה
בין השנים 1700־ 1721 והסתיימה בניצחון של ברית המדינות שכנגד שוודיה. “חוזה
נישטאד” שנחתם בין רוסיה לבין שוודיה סיים את המלחמה וסימן את דחיקתה
של שוודיה מעמדת הכוח הדומיננטי בים הבלטי, וכך למעשה רוסיה הפכה
למעצמה אירופאית מן המעלה הראשונה.  ↩


הערת המחבר: הסולטאן מהמוט הראשון נודע כאוהב
יהודים. מלכת בוהמיה והונגריה, מריה תרזה, פירסמה בחודש ינואר של
שנת 1745 צו מלכותי שגזר גירוש מיידי על יהודי
פראג ויהודי בודה, על נשיהם וטפם. היהודים הוכרחו בעיצומו של החורף העז
לעזוב את פראג ואת בודה, להתרחק ממרכזי הערים הראשיות ולהגר ליישובים
כפריים קטנים בבוהמיה ובהונגריה. במשך שלוש שנים, שממו פראג ובודה
מיהודים. במהלך אותן השנים, פנו המגורשים אל הנגיד היהודי יהודה
ברוך, בנקאי הארמון של הסולטאן מהמוט הראשון, וביקשו ממנו שיפעל
עבורם לקבלת אזרחות עות'מאנית. לשאלת הסולטאן מדוע חפצים כל כך הרבה
יהודים להגר לארצו, סיפר הבנקאי שלו על גירושם של היהודים. הסולטאן
אוהב היהודים שלח אולטימטום למלכה. המלכה, שהייתה מסובכת בלאו הכי
במלחמה קשה, נרתעה מהאיום, ועם תום המלחמה בשנת 1748, מיהרה מריה תרזה להשיב את המגורשים לבתיהם, לאחר שחייבה
אותם לשלם קנס הגון. מריה תרזה התנצלה לפני הסולטאן וטענה כי “נפלה אי
הבנה”.  ↩


הערת המחבר: איוואן השישי היה כלוא כל חייו בבידוד.
גם לאחר מות הקיסרית יליזבטה, בתקופת שלטונם של יורשיה פיוטר השלישי
ויקטרינה הגדולה, הוחזק איוואן בתנאי בידוד. בשנת 1764 אחד מקציני המשמר של המבצר המריד את החיילים במבצר, בניסיונו
לשחרר את איוואן השישי.
המורדים תפסו את מפקד המבצר ואילצו אותו למסור לידיהם
את מפתחות תאו של איוואן השישי. מה שלא ידעו הקושרים, הייתה העובדה כי
לאיוואן הוצמדו שני שומרים אישיים, אשר לא היו כפופים למפקד המבצר.
לשומרים אלו ניתנה הוראה מפורשת להרוג את הקיסר המודח בכל מקרה של
ניסיון לשחררו. כאשר המורדים פרצו לתאו של איוואן השישי השומרים הרגו
אותו מיד.  ↩


הערת המחבר: מלחמת שבע השנים הייתה מלחמה ממושכת  שראשיתה בשנת 1754 והמשכה בין 1756־ 1763, אשר התרחשה בעיקר באירופה
בין בריטניה, פרוסיה וממלכת הנובר, לבין־ צרפת, אוסטריה, שוודיה
וסקסוניה (ורוסיה בהמשך). תוצאות המלחמה הינן חתימה על “חוזה פריז”
בשנת 1763.  ↩


הערת המחבר: במהלך המלחמה הזו השלטון המרכזי
העות‘מאני נאלץ להתמודד גם עם מרד בישראל של שליט הגליל דאהר אל־עומר.
עומר נעזר בשליט מצרים עלי ביי ובאימפריה הרוסית ובעזרת כוח משולב
זה כבש את חלקה הגדול של ארץ ישראל, כולל יפו ועזה. ב־
11.6.1772 ניצח עומר בקרב ימי את הכוח הטורקי בעזרת
ספינות וחיילים אלבנים שרוסיה שלחה. לבסוף הוא הובס ע""י אחמד אל־ג’זאר,
שליחו של הסולטאן.  ↩


הערת המחבר: בסוף המאה ה־ 18 שטחו של האיחוד הפולני־ליטאי חולק בין פרוסיה, האימפריה
הרוסית ואוסטריה בשלוש חלוקות: הראשונה ב־ 1772, השנייה ב־ 1793 והשלישית ב־

בעקבות חלוקות אלו, סיפחה רוסיה שטחים שהיו
שייכים טרם החלוקה לממלכת פולין, אשר היו מאוכלסים ביהודים
רבים.

שורת צווים ותקנות אסרה על היהודים המקומיים להגר לתוך
רוסיה והגבילה אותם לשטחים הרוסיים החדשים. שטחים אלו נקראו
""תחום המושב"" (Pale of
Settelment). “תחום המושב” כלל את רוב שטחי אוקראינה
וליטא שהיו כבר מיושבים בריכוזי יהודים, וגם את בלארוס, פולין, מולדובה
של היום (בסרביה) ולטביה (קורלפנד).
קביעת “תחום המושב” ב־ 1791,
לא רק הגבילה את הגירת היהודים לתוך רוסיה הישנה “הקדושה”, אלא גררה
לעקירתם וגירושם של יהודי מוסקבה וסנקט פטרבורג אל תוך גבולות התחום.
בהמשך, נאסר גם על יהודי קייב לגור בתחומי העיר (למרות שקייב נכללה
גיאוגראפית ב“תחום המושב”). היהודים ברובם חיו בכפרים ובעיירות
(“שטעטלך”) בתנאים קשים ובצפיפות מרובה, והתפרנסו בעיקר ממסחר
ורוכלות.  ↩
מבחינת השלטון הרוסי היו מספר מטרות ליישום “תחום
המושב”: עידוד הגירת יהודים לחבלים שסיפחה רוסיה, הגבלת תחום הישיבה של
היהודים ועיסוקם ותרומה לפיתוח אזורי־ספר חדשים, “תיקון היהודים” ע“י
שילובם בחברה והפיכתם לנתינים נאמנים, והגנה על האוכלוסייה הרוסית מפני
”גזל פרנסתה“ בידי היהודים. ”תחום המושב“ בוטל רק בשנת
1917, במהלך ”מהפכת אוקטובר"" בזמן מלחמת העולם  הראשונה.


הערת המחבר: “תקנת  1804” או “תקנת היהודים”, הכוללת 54 פסקאות, היא תקנה שבמסגרתה ניסה אלכסנדר הראשון להתמודד עם
תוספת של מעל למיליון יהודים לארצו כחלק מסיפוח שטחי האיחוד
הפולני־ליטאי, בניסיון לשלבם במדינה־ לפי השקפת עידן הנאורות. הוועדה
הציעה מספר צעדים לעידוד התבוללות של יהודים, אם כי לא כפתה עליהם את
ההתבוללות. נאסר על יהודים להמשיך לעסוק בחכירה ובהפעלת בתי מרזח,
פעולות שהיו פרנסות יהודיות מקובלות. על מנת ליצור חיץ בין יהודים
לכפריים ולמנוע ניצולם, קבע הצאר כי על יהודים היושבים בכפרים ואינם
עוסקים בחקלאות באופן אישי לצאת מהכפרים אל העיירות של תחום המושב.
במקביל עודדו התקנות יהודים לעבור לעסוק בחקלאות והובטח כי יהודים
שיהיו חקלאים לא יהיו צמיתים. התקנה קבעה כי על מנת לאפשר ליהודים
להתפרנס, חייבות גילדות האומנים לקבל יהודים לשורותיהן והובטח כי
יינתנו הלוואות למי שירצה להקים בית מלאכה. ילדים יהודים הורשו ללמוד
בבתי־ספר כלליים ובמקביל הותר ליהודים להקים ולתחזק בתי ספר משלהם:
ה“חדר” היה מוסד פרטי שגבה שכר לימוד, ו“תלמוד תורה” היה מוסד קהילתי
לילדים להורים דלי אמצעים. תחום המושב הורחב מעבר לשטחים שסופחו
מפולין, גם לדרום אוקראינה ולחופי הים השחור, וכן הותר ליהודים להתיישב
בקווקז, כולל גאורגיה. עם זאת, הגבול המזרחי של תחום המושב נותר
במקומו, כדי למנוע ישיבת יהודים בשטחי רוסיה ההיסטורית.  ↩


הערת המחבר: “קרב אוסטרליץ”, הידוע גם כ“קרב שלושת  הקיסרים”, נערך ב־ 2.12.1805 בין הצבא הצרפתי
בפיקודו של נפוליאון, לבין כוחות הברית הרוסית־אוסטרית. הקרב הסתיים
בניצחון צרפתי מכריע.  ↩


הערת המחבר: מלחמת רוסיה־צרפת בשנת 1812
הגיעה לשיא בפלישת נפוליאון לרוסיה אשר היוותה אבן דרך  במלחמות נפוליאון. הפלישה החלה ב־ 24.6.1812.
בתחילה, נפוליאון כמעט ולא נתקל בהתנגדות משמעותית והגיע במהרה לעומק
שטח האויב. המפקד העליון של הצבא הרוסי ניסה לייצב קו הגנה, אך כל פעם
נאלץ לסגת.
נסיגה זו מוצגת לעיתים כדוגמה לאסטרטגיית “אדמה
חרוכה”, אולם בפועל הנסיגה הרוסית לא היוותה חלק מתוכנית (שכביכול
תכליתה למשוך את הצרפתים אל מעמקי רוסיה כשהחורף הרוסי והשיבושים
באספקה יסייעו להביס את הצרפתים).
נפוליאון נכנס למוסקבה השוממת, כשכל מחסניה רוקנו
מבעוד מועד ע""י המושל רסטופצ'ין. נפוליאון ציפה שלאחר נפילתה של מוסקבה
אלכסנדר הראשון יכנע, אך זה לא קרה.
במוסקבה פרצו שרפות ענק שהתפשטו במהרה, בתיה, אשר
בחלקם הניכר היו עשויים עץ, נשרפו כליל והותירו את הצרפתים ללא קורת
גג. נפוליאון עצמו כמעט נשרף באחת השריפות כשהארמון בו שהה עלה בלהבות.
נהוג לחשוב שהשרפות היו מעשי ידם של הרוסים. נפוליאון החל בנסיגתו
הארוכה, ואולץ ע“י הגנרל הרוסי קוטוזוב להשתמש בדרך בה הגיע כמה חודשים
לפני כן, רק שהפעם בחורף. ”גנרל חורף"" הערים קשיים על הצבא הצרפתי
כשחיילים וסוסים החלו למות מרעב, היפותרמיה, כוויות קור ומסעות
מפרכים.
לניצחון הרוסי ב־ 1812 נודעת
חשיבות רבה גם מפני שגדע את שאיפותיו של נפוליאון להשיג עליונות כלל
אירופית, וגם מפני שהיווה נקודת מפנה במלחמות נפוליאון שהובילה בסופו
של דבר למפלתו. בעקבות הפלישה הצטמצם צבאה של צרפת (ושל בנות בריתה
אוסטריה ופרוסיה) לכדי שבריר מגודלו המקורי לפני המלחמה. את התפקיד
הגדול ששיחקה מלחמה זו בהיסטוריה ובתרבות של העם הרוסי ניתן לראות
ברומן “מלחמה ושלום” של טולסטוי.  ↩


הערת המחבר: “אביב
העמים” הוא שם כולל לגל של התקוממויות ומהפכות לאומיות באירופה בין
השנים 1848־ 1849.
הסיבות ל“אביב העמים” היו שונות ממדינה למדינה, אך המשותף ביניהן היה:
רצון לאיחוד, התפתחות רגשות לאומיים ורצון להשתחרר משלטון של
מעצמה.  ↩


הערת המחבר: הקנטוניסטים  היו ילדים שנלקחו ע“י הרשויות ברוסיה של המאה ה־ 19, חונכו במסגרת צבאית עד שהגיעו לבגרות וגויסו לכוחות הצבא.
בתקופת הצאר ניקולאי הראשון נכללו גם יהודים בין הקנטוניסטים והרשויות
הפעילו כפייה כדי לנצרם. הילדים היהודים כונו ”חיילי ניקולאי"" והם
אולצו לשרת כ־ 25 שנים מרגע הגיעם לגיל  18.
לראשי הקהילות היהודיות ניתן האישור לספק גם ילדים  בני 12 עד 17 כדי
להשלים את המכסה־ אלה נועדו להיקלט כקנטוניסטים. בדרך כלל נלקחו ילדי
המשפחות העניות. במידה והמשפחות הסתירו את הילדים־ הופעלה מערכת של
“חאפערים” (“תפסנים” ביידיש מזרחית) שנועדה לאתר ולחטוף אותם. בין
יהודי רוסיה היה נהוג לשיר ניגון על המילים “הצילני נא” (ספר בראשית,
פרק ל“ב, פסוק י”ב) כתפילה להינצל מהגזרה. הניגון השתמר בשלוש שושלות
חסידיות שמוצאן מהאימפריה הרוסית: חסידות חב“ד, חסידות קרלין וחסידות
סלונים. החיילים המשוחררים זכו להטבות שיהודים לא זכו להם בדרך כלל,
כמו מגורים בערים מחוץ לתחומי המושב, ואכן רבים מהם היו בין מייסדי
קהילות יהודיות חדשות מחוץ לתחום המושב (למשל קהילת חרקוב). שיטת
הקנטוניסטים בוטלה ע”י אלכסנדר השני ב־ 1856.  ↩


הערת המחבר: ניקולאי פירוגוב (1810־ 1881) נחשב למייסד ענף כירורגיית
השדה, והיה אחד הראשונים באירופה שהשתמש בחומרי הרדמה במהלך הניתוח.
בשנת 1855 הועבר לסבסטופול והיה בין הרופאים
שטיפלו בפצועים בעיר הנצורה. כאחראי על פינוי הפצועים הוא התחיל בשיטת
מיון מוקדמת, “מיון פצועים ראשוני”, כאשר חלק מהפצועים נותחו קרוב ככל
הניתן לשדה הקרב, ופצועים קלים יותר הועברו לטיפול בעיר עצמה.
בתחילת 1881 התגלה אצלו גידול סרטני והוא נפטר
בסוף אותה שנה. לאחר פטירתו נחנט לפי השיטה שפותחה ע""י רופאו האישי
והוא נקבר בכוך מספר קילומטרים מהעיר ויניצה בכפר פירוגובו, וגופתו
נשמרה במצב טוב עד היום.  ↩


הערת המחבר: קונגרס וינה (“הקונגרס הרוקד” ו“קונגרס
השלום הבינלאומי”) הייתה ועידה של דיפלומטיים ומנהיגים מכל מדינות
אירופה (למעט האימפריה העות'מאנית) שנערכה החל מה־ 1 באוקטובר 1814 ועד 9 ביוני 1815. את הקונגרס אירחה
אוסטריה בוינה בירתה על מנת להשיב את הסדר הטריטוריאלי והפוליטי
באירופה שלאחר מלחמות נפוליאון.  ↩


הערת המחבר: “הסופות בנגב” (או “הפרעות בנגב”) הוא  כינוי לפוגרומים שנערכו החל מאפריל 1881 ועד  מאי 1882 ביהודי דרום־מערב האימפריה הרוסית,
בעיקר בחבלי הארץ של אוקראינה של היום. בשנה שבין רצח הצאר ועד
להתגבשותה של מדיניות חדשה התחולל גל הפרעות, אשר הגביר את גל ההגירה
של היהודים מהאימפריה הרוסית (בעיקר לארצות הברית) וחיזק בקרב אחרים את
ההכרה בצורך לתנועה יהודית לאומית. “סופות בנגב” הוא כינוי שנבחר
לפרעות בעיתונות העברית ברוסיה, במטרה לעקוף את הצנזורה הצארית, והוא
ציטוט מנבואת החורבן של הנביא ישעיהו: “משא מדבר ים כסופות בנגב לחלוף
ממדבר בא מארץ נוראה” (כ""א, א). השם מציין את פריצתן של הפרעות כסופה,
ואת העובדה שהתחוללו בדרום (נגב)־ מערב האימפריה הרוסית.  ↩


הערת המחבר: החוקים הגבילו את מקומות המגורים של
היהודים־ אסור ליהודים לגור בכפרים, גם בתחום המושב, אלא רק במושבות
היהודיות הקיימות. בנוסף, יופסק קיומם של כל שטרי מכירה וחכירה שבידי
היהודים על נדל“ן הנמצאים מחוץ לערים ולעיירות. ולבסוף, נאסר על
היהודים לסחור בימי א' ובימי חג נוצריים. למרות שחוקי מאי היו תקנות
”זמניות“ שנחקקו כ”הוראת שעה"", הן התקיימו, ואף הורחבו לשטחי פולין, עד
המהפכה הרוסית ב־ 1917.  ↩


הערת המחבר: “מרקסיזם” היא תאוריה כלכלית־חברתית
המבוססת על הגותו של הפילוסוף קרל מרקס. עיקרי התאוריה פורסמו
בשנת 1848 ב“מניפסט הקומוניסטי”. הגישה דוגלת
בשליטה של מעמד הפועלים, הפרולטריון, על אמצעי הייצור, ביטול הקניין
הפרטי ובניית חברה סוציאלית בה אין מנצלים ומנוצלים.  ↩


הערת המחבר: מפלגת הפועלים הסוציאל־דמוקרטית הרוסית  הייתה מפלגה מהפכנית שהוקמה בשנת 1898 במינסק
במטרה לאחד במסגרתה את הארגונים הסוציאליסטיים המהפכניים באימפריה
הרוסית. בכנס הראשון של המפלגה המאוחדת, השתתף גם “הבונד”. המפלגה
הייתה מורכבת ממספר קבוצות, שאחת מהן הנהיג לנין. בשנת 1903
פרצה מחלוקת בין לנין לבין יולי מרטוב, מהפכן
יהודי שנטש את שורות “הבונד” לטובת המפלגה. על רקע חילוקי הדעות התבצעה
הצבעה ולנין וסיעתו זכו לרוב, ולכן נקראו מאז “בולשביקים” (סיעת הרוב).
סיעתו של מרטוב נקראה, סיעת ה“מנשביקים” (אנשי המיעוט). בכנס של
הבולשביקים בשנת 1912 נבחר ועד מרכזי בולשביקי  (שבו השתתף לראשונה, סטלין). בפברואר 1917, על
רקע מלחמת העולם הראשונה, פרצה המהפכה הרוסית והוקמה ממשלה בורגנית
זמנית.
באותו הזמן הוקמו גם סובייטים (מועצות) של פועלים,
איכרים וחיילים, בעלות עמדות כוח רב. לנין חזר לרוסיה מגלותו והתנגד
לשיתוף פעולה עם הממשלה הזמנית. הוא דרש הקמה של רפובליקה סובייטית
המנוהלת ע“י המועצות ולא ע”י פרלמנט, בנוסף לסיום מיידי של המלחמה
והלאמה של כל הקרקעות. ב־ 1912 הפכו הבולשביקים  למפלגה נפרדת, וב־ 1918, לאחר המהפכה  הבולשביקית, הפכה מפלגה זו למפלגה הקומוניסטית הרוסית.  ↩


הערת המחבר: פורט ארתור היה שמה האירופי של העיר  הסינית לוּ'שׁוּנְקוֹאוּ (Lüshunkou). במקום
היה מבצר בעל חשיבות אסטרטגית בין קוריאה לסין ובו נמצא גם נמל המוביל
לים הצהוב. פורט ארתור שימשה כעיר נמל והבסיס הימי הרוסי הגדול ביותר
במזרח אסיה בין השנים 1898־ 1905.  ↩


הערת המחבר: גריגורי יפימוביץ' רספוטין נוביך  ‏9 בינואר (21 בינואר) 1869 ־ 30 בדצמבר (17 בדצמבר) 1916, היה מיסטיקן רוסי שנחשב לבעל כוחות ריפוי על־טבעיים ולבעל
אישיות מהפנטת. משמעות שם משפחתו, רספוטין, היא “האיש שעל פרשת דרכים”,
מאחר שכשניתן שם זה אבי המשפחה היה עגלון. שם זה הוא גם כינוי לאדם
מופקר. רספוטין לא סיים את לימודיו ונשאר אנאלפבית. כשהיה בן 17
התוודע אל נזירי כת ה“חליסטי”, והצטרף למנזר בעיר  ורחוטריה (Verkhoturye). כת ה“חליסטי”  (Khlysty; “שוט” ברוסית) ה“מצליפים” הייתה כת
קיצונית של מיסטיקנים שנפרדה מהכנסייה הרוסית האורתודוקסית
(הפרבוסלבית). חבריה היו נכנסים לאקסטזה דתית במרחצאות חמים, נשים
וגברים יחדיו, מצליפים קלות זה על זה להמריץ את הדם, מתעלסים ומתענגים,
ומודים לאל הטוב שעורר בהם אושר עז כזה. הם האמינו שלגאולת הנפש בידי
האל אפשר להגיע אך ורק דרך החטא. הנער הפרוע גילה לטענתו כישרון מופלא
“לחוש את העתיד להתרחש”, ובשנת 1903 הגיע לסנקט
פטרסבורג, שם החל לצבור מוניטין כבעל כוחות על טבעיים, המסוגל לרפא
חולים ולנבא את העתיד. רספוטין היה מקורב אל דרגי השלטון הגבוהים, והיה
בעל השפעה על החלטות ועל מינויים. מעמדו הרם בחצר הצארים יצר לו אויבים
רבים. אויביו ניסו להכפישו בעיני הצאר והצארינה. באחד ממשתאות הניאופים
שלו צולם רספוטין על ידי צלם שארב לו. הצילומים היו בלתי נסבלים, והצאר
הטיל עליו משימה: לעלות לרגל לאתרי הנצרות הקדושים בירושלים, ולהיטהר.
לרספוטין לא הייתה ברירה, ובחג הפסחא בחודש מרץ של שנת 1911
ביקר גרגורי רספוטין בארץ ישראל. הוא נחת בחוף יפו,
עלה לירושלים, ביקר במקומות הקדושים לנצרות ועורר, כדרכו, מהומה גדולה.
הוא התגורר בירושלים בבית סרגיי.
רספוטין נעזר בענייניו הכספיים בשירותיהם של שני
יהודים שהפכו למקורביו: מַנַסְיֶביץ‘־מַנוּאילוֹב כיועץ משפטי, ואהרון
סימַאנוֹביץ’, צורף, מלווה בריבית ומנהל בית הימורים. רספוטין התאמץ
להוכיח לצאר ולצארינה את האבסורד שבעלילת הדם שהביאה ל“משפט בייליס”
(עלילת דם שהתרחשה באוקראינה ב־ 1911 בה הואשם  יהודי בשם מנחם מנדל בייליס ברצח נער נוצרי בן 12) והיה בעד הפסקת הפוגרומים ביהודים.
רספוטין נרצח בדצמבר 1916 ע""י
קבוצת קושרים. רצח רספוטין לא היה על רקע מהפכני או אידיאולוגי, אך הוא
נחשב לאחד מסימני התערערות שלטון הצארים בתקופה שלפני המהפכה הרוסית,
ומן הסימנים שבישרו את בואה. האגדות מספרות כי רספוטין ידע לחזות את
מותו הקרב, ואף את קץ שלטונה של שושלת רומנוב.  ↩


הערת המחבר: הסובייט של פטרוגרד היה הסובייט
המשמעותי ביותר ברוסיה בימים הסוערים שבין מהפכת פברואר למהפכת אוקטובר
והיווה מודל לכל שאר הסובייטים ברוסיה. הסובייטים היו מועצות הפועלים
ברוסיה ששימשו למעשה כממשלה שנייה. במועצות אלו השתתפו פועלים, איכרים
ואנשי צבא שהאינטרסים שלהם היו שונים לגמרי מהאינטרסים של הממשלה
הזמנית הבורגנית.  ↩


הערת המחבר: “פרשת קורנילוב” התרחשה באוגוסט
1917 ברוסיה והיוותה זרז רציני ובלתי צפוי למהפכת
אוקטובר. גנרל לאוור קורנילוב היה המפקד העליון של הצבא הרוסי
מה־ 19 ביולי 1917.
קורנילוב קיבל מסר מעורפל מפטרוגרד, בו נאמר כי “הבולשביקים רומסים את
השלטון בבית”. במסר זה הורה כביכול קרנסקי לקורנילוב לכפות סדר בבירה
ולארגן מחדש את הממשלה. קורנילוב, אשר עמדותיו לגבי לנין היו חריפות
(טען ש“לנין צריך להתלות יחד עם ‘מרגליו הגרמנים’”) האמין כי דרישת
הבולשביקים ליציאה מהמלחמה, ובכך הפסד צבאי בחזית המזרחית, תוביל להרס
הכבוד והגאווה הרוסית. וכך, קורנילוב הורה לגיס הפרשים השלישי להיכנס
לפטרוגרד ולהנהיג ממשל צבאי, אולם קרנסקי חשב שקורנילוב מגיע כדי
להשליט דיקטטורה צבאית, והדיח אותו. קרנסקי כנראה מעולם לא העביר מסר
בהול לקורנילוב על בעיות שליטה בבירה. קורנילוב היה משוכנע (תוך
התעלמות מדבריי סגנו של קורנסקי שטען שמדובר באי הבנה כוללת) שקרנסקי
לא מתכוון להדיחו אלא מורה כך משום שהוא נתון תחת לחץ מצד הבולשביקים.
קורנילוב קרא לחייליו “להציל את מולדתם הגוועת”. קרנסקי לא ידע אם יוכל
לסמוך על שאר מפקדיו כנגד ה“פלישה” של קורנילוב ונאלץ לבקש עזרה
מה“גווארדיה האדומה” של הבולשביקים.
כשחיל הפרשים השלישי התקרב לפטרוגרד ב־
28.8.1917 הורה קרנסקי למפקד החיל, גנרל קרימוב, לעצור
את התקדמותו. כאשר קרימוב הבין כי אין חשש לשליטה בולשביקית ציית
לקרנסקי. קרנסקי, שעדיין האמין כי חיל הפרשים רוצה להדיחו ולכונן ממשל
צבאי, עצר ואסר את קורנילוב ו־ 7,000 מתומכיו.
מ־1 בספטמבר ועד נובמבר  1917 קורנילוב ומספר מקורביו היו תחת מעצר. ב־9
בספטמבר 1917 שרים של המפלגה
הדמוקרטית החוקתית התפטרו מהממשלה כצעד מחאה למעצר. לאחר מהפכת אוקטובר
היה ברור שבולשביקים צפויים להגיע למקום מעצרו של קורנילוב ולהרוג את
הנעצרים. לאור זאת ראשי הצבא באזור החליטו לשחרר את העצורים. במהלך
חודש דצמבר 1917 רוב הנעצרים כולל קורנילוב  הגיעו לדרום רוסיה.
בעקבות פרשה זו איבד קרנסקי מכוחו הפוליטי, חיזק בצורה
משמעותית את הבולשביקים ואת תמיכת הפועלים בהם, וסלל את דרכם לשלטון
במהפכת אוקטובר. לולא פרשה זו ייתכן (כך לפי קרנסקי עצמו) והבולשביקים
לא היו מגיעים לשלטון.  ↩


הערת המחבר: “המהפכה הרוסית” של 1917 היא שם כולל לשתי המהפכות שפירקו את השלטון האוטוקרטי הצארי
והובילו לכינונה של ברית המועצות. המהפכה הראשונה הייתה “מהפכת פברואר”
בה ויתר ניקולאי השני על כס המלכות, השלטון עבר לממשלת מעבר בראשותו של
גאורגי לבוב ואחריו אלכסנדר קרנסקי. זו היוותה הפסקה חטופה באבסולוטיזם
פוליטי ברוסיה. המהפכה השנייה הייתה “מהפכת אוקטובר” בה הבולשביקים,
בראשות ולדימיר איליץ' לנין, הפילו את הממשלה הליברלית של קרנסקי ותפסו
את השלטון. הוקם שלטון קומוניסטי דיקטטורי בברית המועצמות שהתקיים
עד 1991.  ↩


הערת המחבר: ולדימיר אִילִיץ' אוּליַאנוֹב, הידוע  בכינויו “לנין”, נולד ב־ 10 באפריל 1870  על פי הלוח היוליאני (על פי הלוח הגרגוריאני 22
באפריל)‏, היה מהפכן רוסי ואידאולוג מרקסיסטי, מנהיג  מהפכת אוקטובר ב־1917 ומייסד ברית המועצות.
הנהיג את המדינה הסוציאליסטית בשנותיה הראשונות והיה בעל השפעה מכרעת
על התפתחותה.
אמו, מריה, הייתה בת לאב יהודי־רוסי, ישראל בלנק, רופא  עשיר שהתנצר ושינה את שמו לאלכסנדר בלנק. ב־5 במאי 1887 הוצא אחיו הגדול, אלכסנדר
להורג בתלייה, עקב מעורבותו בקשר להתנקשות בחיי הצאר אלכסנדר השלישי
ע“י התנועה ”נרודניה ווליה“. הוצאתו להורג של אחיו עוררה את עוינותו של
לנין כלפי רוסיה הצארית, והוא החל לפתח את שאיפותיו המהפכניות להפלת
המשטר. הקבוצות בהן היה חבר בראשית דרכו התבססו על האידיאלים של התנועה
הנרודניקית (ה“פופוליסטים”) ושל ארגון ”נרודניה ווליה"", שדגל בביסוס
המהפכה הסוציאליסטית על מעמד האיכרים ובהנהגת טרור שיטתי נגד
המשטר.
לנין הסיק כי על המהפכה הסוציאליסטית להתבסס על מעמד  הפועלים ולהיות תלויה בהתפתחות הקפיטליסטית שתיקדם לה. ב־ 1893
עבר לנין לסנקט פטרבורג. בסנקט פטרבורג הלך וגדל  המוניטין שלו כאחד מהבולטים שבמהפכנים האינטלקטואלים.
במרץ 1902 פרסם את הספר “מה יש
לעשות?”, שהפך לאחד מכתביו החשובים ביותר. בספר תיאר את המבנה הארגוני
של המפלגה המתוכננת, שעליה להיות מורכבת מקומץ של אינטלקטואלים מסורים,
“מהפכנים מקצועיים”, שיחדירו בפועלים את התודעה המעמדית וינהיגו אותם
לעבר המהפכה ־ או במילותיו, “תודעה סוציאליסטית אינה יכולה להתקיים
בקרב הפועלים. יש להחדיר אותה אליהם מבחוץ”. לנין טען כי על הארגון
המהפכני להיות מיליטנטי ובעל משמעת נוקשה. המנשביקים, האשימו את לנין
בניסיון להפוך את המפלגה לדיקטטורה אישית שלו.
לנין ושאר הסוציאל־דמוקרטים הגולים קיבלו בהפתעה את  מהפכת 1905, שפרצה ברוסיה בעודם עוסקים במאבקים
סיעתיים. עם פרוץ המהפכה החל לנין להתאים את רעיונותיו הפוליטיים
לנסיבות שנוצרו. לנין לא הצטרף לסובייטים שהוקמו ברחבי המדינה, ובמשך
ימי המהפכה עסק בעיקר בכתיבת רעיונותיו בפינלנד.
בקונגרס השלישי של המפלגה הסוציאל־דמוקרטית, שהתכנס  בלונדון באפריל 1905 (שהוחרם על ידי המנשביקים,
כך שהשתתפו בו הבולשביקים בלבד), העלה לנין את תוכניתו להקמת “דיקטטורה
דמוקרטית־מהפכנית של הפועלים והאיכרים”. הוא טען כי לאחר המהפכה
הדמוקרטית העתידה לבוא, על הפועלים לעמוד בכוננות מיידית לביצוע מהפכה
משלהם, תוך כריתת ברית עם מעמד האיכרים.
מהפכת פברואר ב־ 1917 פרצה
בהפתעה גמורה עבור לנין שהיה בגלות בשווייץ. במהפכה לא לקחו הבולשביקים
חלק משמעותי. לאחר המהפכה, תחת מנהיגותו של לנין, פנו הבולשביקים
בכיוון רדיקלי ונחוש מזה של כל המפלגות האחרות, ודגלו בהפלת הממשלה
הזמנית ובהתקדמות מהירה לסוציאליזם.
בתום מהפכת אוקטובר לנין נבחר ליושב ראש “מועצת  הקומיסרים העממיים” – סוֹבְנַארְקוֹם (СовНарКом) – שהייתה לרשות המבצעת של המדינה החדשה.
במשך חייו הפך לנין למנהיגה הבלתי־מעורער של המפלגה
הבולשביקית, שכל חבריה הכירו בו כ“מורה” האידאולוגי של התנועה. הוא
מתואר כמי שבאמצעות דמותו הכריזמטית, האנרגטיות יוצאת־הדופן בפעילותו
וכישוריו האינטלקטואליים, היה מסוגל להותיר השפעה רבה על חבריו לתנועה
המהפכנית, ובכך הצליח להטיל את השקפותיו על מפלגתו ולגבש אותה סביבו.
לנין אף התבלט כנואם וכרטוריקן מוכשר, שהשכיל לחדור ללבם של המוני העם
תוך שימוש בסיסמאות פופולריות ושלהב אותם לתמיכה במפלגתו – כישורים
שהיו חיוניים להצלחתו הפוליטית במהלך אירועי 1917. לנין נודע כסופר מרקסיסטי פורה במיוחד. האידאולוגיה שפיתח,
שזכתה לכינוי “לניניזם”, השפיעה רבות על החשיבה המרקסיסטית בדורות
הבאים, והמהפכה הקומוניסטית שהנהיג הייתה לאחד מהאירועים המעצבים של
המאה העשרים.  ↩


הערת המחבר: יוסיף ויסריונוביץ‘ ג’גאשווילי סטלין  נולד ב־ 18.12.1878 בעיר גורי בגאורגיה. היה
מנהיג ומדינאי סובייטי ושליטה השני של ברית המועצות. סטלין אומנם לא
ירש את לנין לאחר מותו ב־1924, אך עד סוף שנות  ה־20 הצליח לבסס את מעמדו כשליט יחיד של ברית
המועצות, והנהיג את המפלגה הקומוניסטית ואת המדינה הסובייטית עד יום
מותו. ב־1939 חתם סטלין על הסכם אי־התקפה עם
גרמניה הנאצית, במסגרתו חולקה מזרח אירופה בין שתי המעצמות. לאחר
הפלישה הגרמנית לברית המועצות ביוני 1941, הוא
הנהיג את ברית המועצות בנחישות עד להשגת הניצחון הסופי על הנאצים.
למרות אחריותו לתבוסות הנוראות שספג הצבא האדום בשלבים הראשונים של
המלחמה בחזית המזרחית, סטלין מילא תפקיד חשוב בגיוס משאביה של ברית
המועצות לצורך הבסת גרמניה הנאצית ובניהול המלחמה נגדה. בעקבות הניצחון
במלחמת העולם השנייה הפכה ברית המועצות, בהנהגתו, לאחת משתי המעצמות
המובילות בעולם בתקופת המלחמה הקרה.  ↩


הערת המחבר: לאון (לב) דוידוביץ' טרוצקי נולד  ב־ 7.11.1879 (לפי הלוח הגרגוריאני. לפי הלוח  היוליאני־ 26 באוקטובר), היה מהפכן רוסי־יהודי,
הוגה דעות קומוניסטי, מנהיג סובייטי ומייסד הצבא האדום. טרוצקי הוגלה
מברית המועצות ע“י סטלין ולבסוף נרצח ע”י שליחיו.  ↩


הערת המחבר: “גולאג” או “ההנהלה הראשית של מחנות
עבודה לתיקון”, היה ענף של שירותי ביטחון הפנים של ברית המועצות אשר
עסק בהפעלת מערכת עונשין באמצעות מחנות עבודת כפייה. מחנות אלו יועדו
לפושעים מכל הסוגים, אך בפועל נודע הגולאג בעיקר כאמצעי של דיכוי
יריבים פוליטיים ומתנגדי המשטר הסובייטי.  ↩


הערת המחבר: “על פולחן האישיות והשלכותיו” אשר
מכונה גם “הנאום הסודי”, הוא נאום שנשא ניקיטה חרושצ‘וב (המזכיר הראשון
של המפלגה הקומוניסטית בין השנים 1953־  1964) בליל 24־25 בפברואר 1956 בפני מושב סגור של  הוועידה ה־ 20 של המפלגה הקומוניסטית
הסובייטית. חרושצ’וב הוקיע את פולחן האישיות שהנהיג יוסיף סטלין ואת
פשעיו, עריצותו ורצח ההמונים בכל תקופת שלטונו ובפרט בתקופת “הטיהורים
הגדולים”. הנאום הודלף למערב על ידי המוסד שקיבל אותו מהעיתונאי
היהודי־פולני ויקטור גרייבסקי והיה אחד ההישגים הראשונים של המוסד
שתרמו להאדרת שמו בעולם.  ↩


הערת המחבר: “יהודי ההרים”,
“היהודים ההרריים” או יהדות קווקז, הייתה עד למלחמת העולם השנייה קהילה
גדולה של יהודים. יהודים אלה חיו בעיקר בצפון ובמזרח הקווקז, במדינת
אזרבייג‘ן (חלק מברית המועצות לשעבר), וברפובליקות הרוסיות: צ’צ‘ניה,
דאגסטן, וקברדינו־בלקריה. היהודים ההרריים מכנים עצמם בשם ""ג’והור“
שפרושו יהודים ושפתם בהתאם היא ג'והורי – ”יהודית“. הכינוי ”היהודים
ההרריים“ (ברוסית: גוֹרְסְקִי יֶברֶאי), ניתן על ידי הרוסים לקהילות
היהודים במזרח הקווקז החל במחצית הראשונה של המאה התשע עשרה, עם כיבושו
של מזרח הקווקז על ידי האימפריה הרוסית. בישראל ידועים בני העדה בכינוי
”קווקזים“, על אף שבאנגלית Caucasian הוא כינוי
לאדם הלבן. המסורת של היהודים ההרריים רואה ביהודי הקווקז כצאצאי גולי
יהודה שהוגלו לבבל או צאצאי שבט יהודה שהוגלו לאשור. אולם אין הוכחה חד
משמעית למוצאם מגולי ממלכת ישראל. חוקרים מודרניים נטו לקשור את
התגבשות עדת היהודים ההרריים לשלטון האימפריה הסאסאנית בפרס, ולהגירות
יהודיות משם בשל רדיפות במאות 5 וה־6. החל מהמאה ה־17 ישנו תיעוד של קבוצה מגובשת של יהודי ההרים על ידי נוסעים
מאותה תקופה. לפי המסורת של יהודי ההרים, הם חיים באזור הקווקז כבר
משנת 772 לפנה”ס בתקופת שלמנאסר החמישי או  סרגון השני מלכי אשור. בראשית המאה ה־ 7 לספירה
סיפחו הכוזרים את מזרח הקווקז ומאוחר יותר קיבלו על עצמם את הדת
היהודית.  ↩


הערת המחבר: כת המתייהדים (“לְהִתְנַהֵג
כַּיְּהוּדִים”) הינה קבוצת נוצרים המאמינים שיש לשמור על התורה, ולקבל
את המצוות בנוסף לאמונה בישו. האינקוויזיציה הספרדית רדפה את האנוסים,
או “הנוצרים החדשים”, שהמשיכו לשמור מנהגים יהודיים בתור “מתייהדים”.
גם כת שפעלה במאה ה־15 בנובגורוד בהנהגת אחד
זכריה, שמעט ידוע אודותיה בוודאות, דוכאה על ידי הכנסייה האורתודוקסית
באשמת “התייהדות”. שומרי השבת למיניהם בקרב הנוצרים אף הם הותקפו
כמתייהדים.  ↩


הערת המחבר: “הפרוטוקולים  של זקני ציון” הוא מסמך בן כ־100 עמודים, המתאר  תוכנית פעולה גלובלית הכוללת 24 פרקים, שכל אחד
מהם מכונה “פרוטוקול”. כל פרוטוקול כולל סעיפים ותת־סעיפים רבים,
המתארים בפירוט תוכנית מעשית שמוכנה להוצאה לפועל.
הפרוטוקולים הם זיוף מעשה ידי האוכרנה, המשטרה החשאית
שפעלה בשירות הצאר הרוסי. החיבורים המקוריים נכתבו בתקופה של
כ־35 שנה, (1868־ 1903). הספר פורסם לראשונה בעיתון  “זנאמיה” (הדגל), בסנט פטרבורג ב־1903. לפי
הפרוטוקולים, אבות האומה היהודית, שהיוו אגודת סתרים בשם “זקני ציון”,
התכנסו לפגישה סודית בקונגרס הציוני הראשון בשנת 1897. בפגישה זו טוו יחדיו מזימה להשתלט על אוצרות העולם ועל
הנהגת עמים, בדרך מתוחכמת של השחתה מוסרית בתרבויות מפוארות, ניצול
ממון לא שלהם וחרחור מלחמות בין מדינות ידידות, תוך שימוש ב“בונים
החופשיים” כזרוע לפעולה בקרב העמים. אנשי האוכרנה לא כתבו דבר, אלא
ריכזו 24 חיבורים אנטישמים מכל רחבי אירופה,  שנכתבו במאה ה־19, לכדי ספר אחד. עד פרסום
הספר, כל חיבור עמד בפני עצמו, ואף יצאו לחלק מהחיבורים “שכלולים”
וגרסאות חדשות.
בין הכותבים נמנו אז'ן סי (סופר צרפתי, מייסד
הספרות הקלה ואבי הרומן בהמשכים, שזכה להיקרא בחייו “מלך הרומן
העממי”), גוּזָ'אנוּ דה מוּסוֹ (סופר אנטישמי צרפתי שחיבר את הספר:
“היהודי, היהדות, ויהוד העמים הנוצרים”), יעקב בראפמן (יהודי שהמיר
את דתו לנצרות לתועלת קידומו בקריירה, אך הרחיק לכת עד להפיכת מלשין של
האוכרנה) ומילינגר (יהודי סרבי שהתנצר שספרו העיקרי “כיבוש העולם
ע”י היהודים"" זכה למהדורות רבות).
למסמך זה היתה השפעה עצומה על תולדות המאה ה־
20 וגורל היהודים. מסמך מזויף זה היה אחד מהספרים
המרכזיים של הנאצים ושימש כצידוק למעשיהם. עד היום גורמים אנטישמים
עושים בו שימוש רב במלחמתם כנגד היהודים ומדינת ישראל. עותקים של הספר
מופצים באמצעות מנגנונים ממשלתיים של חלק ממדינות ערב, אף בחינם,
ובאמצעות רשת האינטרנט.  ↩


הערת המחבר: למרות מאמצי המשטר, מעולם לא עבר אחוז  היהודים שהתגוררו במחוז את גבול 30% מסך כל
התושבים. התוכנית קיבלה מהלומה כאשר סטלין החל ברדיפת היהודים באמצע
שנות השלושים. מנהיגים יהודים נעצרו והוצאו להורג, בתי ספר ביידיש
נסגרו, ארגונים יהודים שטיפלו באוכלוסייה, כמו אוזט־געזערד
(ОЗЕТ ־ חברה לסידור חקלאי של יהודים עמלים
בברית המועצות) וקומזט (הרשות להסבת יהודים עמלנים לחקלאות). מלחמת
העולם השנייה הפסיקה את הניסיונות להעביר את היהודים למזרח.  ↩


הערת המחבר: סִטְרָא אַחְרָא (ארמית: הצד האחר) הוא
ביטוי קבלי המשמש שם כללי לכלל כוחות הטומאה והרוע, בהם עבודה זרה,
שטן, מלאך המוות, כשפים, שדים, רוחות, שעירים, נחש הקדמוני, העלאה
באוב, שרי אומות העולם, מלך הגויים, סמאל ולילית וקליפות. גם תאוות
חומריות (יצר הרע) נקראות בספרות הקבלה בשם זה. ביטוי זה מופיע בספר
הזוהר בלבד, ואינו מופיע בתלמודים ובמדרשים.  ↩


הערת המחבר: חוג יורדי המרכבה התפתח כחוג בעל נטייה
כיתתית ואליטיסטית, אך שלא ככתות אחרות בהיסטוריה שתבעו לעצמן פטורים
הלכתיים ופריקת עול המצוות, חוג יורדי המרכבה קיבל אותן ביתר הקפדה,
דקדוק וטהרה.  ↩


הערת המחבר: ועד ארבע ארצות הוא שמו של גוף מנהלתי  אשר שימש במשך כ־250 שנה, בין השנים  1520 או 1580 ל־1764, כמוסד המרכזי העליון של
יהדות פולין. תפקידיו של הוועד היו גביית מסים מכלל הקהילות היהודיות
ומסירתם לשלטונות המתאימים וכן שיפוט פנימי הנוגע לתשלום או לאי תשלום
המסים. מאוחר יותר סיגל לעצמו הוועד את תפקיד ייצוג הקהילה היהודית
בפולין לפני מלכי פולין. נוסף על כך היו לוועד סמכויות שיפוט בתוך
הקהילות היהודיות בענייני שיפוט שבין יהודים לבין עצמם.  ↩


הערת המחבר: עֲבֵרָה לִשְׁמָהּ הוא מונח תלמודי,
הקובע שעבירה שנעשתה ממניעים ולמטרה טובה, חשובה יותר ממצווה שנעשתה
מתוך מניעים זרים.  ↩


[הערת המחבר: בעל שֵׁם הוא כינוי ביהדות לאדם
שמכיר את שמותיו המפורשים של הקב""ה, ויודע לעשות בכוחם שימוש לטוב או
לרע].  ↩


הערת המחבר: “עידן הנאורות”, “תנועת הנאורות”,  “תנועת ההשכלה” (בהקשר היהודי) או “עידן האורות” (באנגלית: Age
of Enlightenment; בצרפתית: siècle des  Lumières; בגרמנית: Aufklärung) הוא כינוי לתנועה אינטלקטואלית במרכז ומערב אירופה, ששמה
לעצמה למטרה לבסס מוסר, אסתטיקה וידע הנשענים על רציונליות והנחת יסוד
לוגוצנטרית. מנהיגי התנועה ראו בעצמם אליטה אמיצה של אינטלקטואלים
המובילים את העולם לעבר קידמה מתוך תקופה ארוכה של חוסר רציונליות,
חוסר בגרות ועריצות, שהחלה בתקופת ימי הביניים, אותה כינו העת
החשוכה.
בין השאר, התנועה סיפקה את הבסיס הפילוסופי למהפכה
האמריקאית. בין ההיסטוריונים לא קיים קונצנזוס לגבי תחילתו של עידן
הנאורות, והדעות נעות בין תחילתה של המאה ה־18 לאמצע המאה ה־17, כמעין תאריך ברירת
מחדל. את מקורותיו של עידן זה ניתן למצוא בחיבורו של רנה דקארט ‘מאמר
על המתודה’, שפורסם בשנת 1637. אחרים תוחמים את  תחילת עידן הנאורות בתחילתה של המהפכה המהוללת בבריטניה בשנת
1688 או בפרסום ספרו של אייזק ניוטון ‘עקרונות מתמטיים
של פילוסופיית הטבע’. את סופו של עידן הנאורות, תוחמים חלק
מההיסטוריונים במהפכה הצרפתית בשנת 1789 או  בתחילתן של המלחמות הנפוליאוניות (1804־1815) כנקודות הציון הנוחות ביותר  לסיומה של תקופה זו.  ↩


הערת המחבר: יהודי החצר (בגרמנית:
Hofjuden) הם יהודים ששימשו כסוכנים של חצרות שליטי
מדינות גרמניה השונות. אחדים מהם הגיעו לעשירות מופלגת ונעשו מלוויהם,
יועציהם ועושי־דברם בענייני־כספים של נסיכים ומלכים, שקירבום לחצרותיהם
והעסיקו אותם לפעמים גם בתפקידים מינהליים ודיפלומטיים, לא־רשמיים
וסודיים.  ↩


[הערת המחבר: תרבות קלוביס (Clovis), הקרויה גם תרבות לאנו (Llano) היא
תרבות אינדיאנית פרה היסטורית אשר מופיעה בתיעוד הארכאולוגי של אמריקה
הצפונית לפני כ־ 11,000 שנים, בסוף עידן הקרח
האחרון. שמה של התרבות לקוח מהאתר הארכאולוגי הנמצא בסמוך לקלוביס, ניו
מקסיקו, ארצות הברית, בו נמצאו חפצים השייכים לה. ניתן למצוא אתרים של
תרבות קלוביס לכל אורכה של ארצות הברית וכן במקסיקו ומרכז
אמריקה].  ↩


הערת המחבר: מוקטסומה השני (Moctezuma) או מוטקוסומה השני (Motecuhzoma)‏
(ידוע גם כמונטזומה או מונטסומה, על פי הדרך בה נוהגים דוברי האנגלית
להגות את שמו) היה השליט התשיעי של האצטקים. בשפת הנאוואטל הוא נקרא
“מוטקסוימה” (Motecuhzoma) כלומר “הזועם באופן  אצילי”.  ↩


[הערת המחבר: קונקיסטאדור (בספרדית:
Conquistador, מילולית: כובש) הוא כינוי לחיילים
שהשתתפו בכיבושם של חלקים נרחבים מאמריקה הלטינית ושטחים אחרים
באוקיינוס השקט שנכללו בשטחה של האימפריה הספרדית או האימפריה
הפורטוגזית. כיבוש זה היווה את השלב הראשון בהשתלטות האירופאים בכלל
והספרדים בפרט על העולם החדש בין המאה ה־15 והמאה ה־16. תקופת הכיבוש עצמה החלה  עם גילוי אמריקה בידי כריסטופר קולומבוס בשנת 1492, והסתיימה עם ייסודה של המערכת הקולוניאלית באמריקה הספרדית
לקראת סוף המאה ה־16. הכינוי עצמו, בו השתמשו
כבר הקונקיסטאדורים ביחס לעצמם, מתייחס בו זמנית הן לכיבושו של העולם
החדש והן כרמז להמשכיות הרקונקיסטה ־ המאבק הנוצרי הממושך לכיבושו מחדש
של חצי האי האיברי מידי המוסלמים. בין הקונקיסטאדורים הידועים היו
הרנאן קורטס, פרנסיסקו פיסארו, פדרו דה אלוואראדו, לוקאס וסקס דה
איילון, חואן רודריגס קבריו ופדרו דה ואלדיביה].  ↩


הערת המחבר: מושבת רואנוק (באנגלית:
Roanoke Colony) היה יישוב הקבע האנגלי הראשון בעולם  החדש שהתקיים לסירוגין בין השנים 1585 ו־1590. באפריל 1585 יצא אל האי רואנוק, הנמצא בשטחה של צפון קרוליינה של ימינו,
משט של שבעה כלי שיט עליהם חיילים במטרה להקים בסיס צבאי. אחד המשתתפים
במשט היה יואכים גנז, כימאי יהודי ממוצא צ‘כי, אשר היה ליהודי המתועד
הראשון שדרך על אדמת העולם החדש. לאחר סכסוך מתמשך עם שבט ילידי המקום,
ננטש המחנה ביוני 1586. כשנה לאחר מכן, יצאה  משלחת נוספת בה היו 85 גברים, 17 נשים ו־ 11 ילדים. הם לא מצאו זכר
למתיישבים של המשלחת הקודמת. עם הגעת המשפחות האנגליות לרואנוק, ילדה
אחת מהנשים את וירג’יניה דייר, שהייתה לילדה הראשונה שנולדה למתיישבים
אנגליים ביבשת אמריקה. במאות השנים שלאחר מותה, וירג'יניה הפכה לדמות
מרכזית בפולקלור ובמיתולוגיה האמריקאית.
בעקבות המלחמה שפרצה בין אנגליה לספרד נותק הקשר בשנית  עם היישוב. כשלוש שנים לאחר מכן, באוגוסט 1590,
עגנו באי ספינות אנגליות ומצאו את המושבה ריקה מאדם. הרמז היחידי לגורל
המתיישבים היה האותיות CRO שנחרטו על אחד
העצים. היו ששיערו שהאותיות מתייחסות לאי קרואטואן
(Croatoan) השוכן בסמיכות לאי רואנוק. גורל
המתיישבים אשר נותר לוט בערפל, העניק לרואנוק את הכינוי “המושבה
האבודה” וגרר התייחסות רבה בתרבות הפופולרית־ בספרים, מחזאות, סרטים
וסדרות טלוויזיה.  ↩


הערת המחבר: פוריטניות היא תנועה נוצרית שהתפתחה  באנגליה במאה ה־17 ובהמשך בניו אינגלנד במטרה
“לטהר” את הכנסייה האנגליקנית משאריות הקתוליות שלטענתם נותרו בה.
התנועה דגלה באורח חיים סגפני ופשוט, באיסורים מחמירים ושמירה קפדנית
על מצוות הדת, יחד עם החדרת גישה דתית לכל תחומי החיים. הפוריטניות
התבססה על התפישה, שכתבי הקודש הם הבסיס הבלעדי לנצרות וכי מותר לפרש
את התנ""ך פירוש אישי.  ↩


הערת המחבר:
“טבח בוסטון” (באנגלית: Boston Massacre) הוא הכינוי שניתן לאירועי יום שני, 5 במרץ 1770, שהיו לאחד מהאירועים
שבישרו את מלחמת העצמאות של ארצות הברית. המתח בין המתיישבים לבין
כוחות הצבא הבריטי בבוסטון הגיעו לשיא כאשר חיילים ירו לעבר מפגינים.
מהירי נהרגו חמישה אמריקאים.
סמואל אדמס (Samuel Adams;  ‏27 בספטמבר 1722 – 2 באוקטובר 1803) ־ ממנהיגי המהפכה האמריקנית, מארגן מסיבת התה של בוסטון
ומחותמי הכרזת העצמאות של ארצות הברית ־ כינה את האירוע “טבח בוסטון”
והשתמש בו למטרות תעמולה. הוא טען שהחשיבות אינה נעוצה במספר ההרוגים,
אלא במעורבותם של אמריקאים מן השורה באירוע מהפכני חשוב. לאחר לוויות
חמשת ההרוגים, שהייתה האירוע הגדול ביותר בתולדות צפון אמריקה עד אז,
התכנסו תושבי בוסטון בכנסייה הדרומית הישנה (Old South
Church) ותבעו את סילוק החיילים הבריטים מהעיר.
“קבוצת התה של בוסטון” (הקרויה בטעות מסיבת התה של  בוסטון עקב כפל המשמעות של המילה Party) הייתה  פעולה ישירה שנערכה בנמל בוסטון, בליל 16 בדצמבר 1773, ובה השליכו קבוצה של
אנשים מחופשים לאינדיאנים שהתנגדו למה שכינו “העריצות הבריטית” את כל
מטען התה שהיה באוניות של “חברת הודו המזרחית” אשר עגנו בנמל. אירוע זה
נחשב כנקודת מפתח בציר הזמן של ההיסטוריה האמריקנית, וכאירוע שהוביל
למלחמת העצמאות האמריקנית ולאחר מכן להכרזת העצמאות של ארצות
הברית.  ↩


הערת המחבר: הייעוד הגלוי (באנגלית:
Manifest Destiny) הוא שם לאמונה שהייתה נפוצה בארצות  הברית במאה ה־19 שלפיה ייעודם האלוהי של
האמריקאים הוא להתפשט מערבה על־מנת להפיץ את ערכיהם שכוללים דמוקרטיה,
חופש, קפיטליזם, ואף פרוטסטנטיות על חשבון הקתוליות. נעשה שימוש באמונה
הזאת כהצדקה לסיפוח רפובליקת טקסס לארצות הברית ולמלחמת ארצות
הברית־מקסיקו. בנוסף לכך, האמונה התבטאה גם בהתכתשויות מרובות של
הכוחות המזוינים של ארצות הברית עם השבטים הילידים, בעיקר בשטח שעתיד
להיות צפון מערב ארצות הברית.  ↩


הערת המחבר: קוּ קְלוּקְס קְלָאן (באנגלית:
Ku Klux Klan, שילוב של המילה היוונית קוקלוס (מעגל)  ושל המילה האנגלית clan שפירושה שבט או קבוצה  של אנשים, ובראשי תיבות: KKK), הוא שמם של
ארגוני אחווה בארצות הברית התומכים בעליונות הגזע הלבן, בגזענות,
בהומופוביה ובאנטישמיות, והחל במאה העשרים גם באנטי־קתוליות ובשנאה
למהגרים.  ↩


הערת המחבר: ארבע עשרה הנקודות הוא נאום שנשא נשיא  ארצות הברית וודרו וילסון לקונגרס ב־8 בינואר 1918, שבו הדגיש את 14
הנקודות למען בנייה מחודשת של אירופה חדשה בעקבות
מלחמת העולם הראשונה. ושעסקו במניעת הגורמים שלדעתו גרמו למלחמה, הבטחת
זכות ההגדרה העצמית לעמים שהיו נתונים תחת שלטון האימפריות הגדולות,
ובהקמת חבר הלאומים שווילסון קיווה שימנע להבא מלחמות.  ↩


הערת המחבר: תקופת היובש (באנגלית:  Prohibition) הייתה תקופה בין השנים 1920 ועד 1933, בה נאסר בכל רחבי ארצות
הברית על מכירה, ייצור, יבוא והעברה של משקאות חריפים מסיבות של בריאות
ומוסר הציבור.  ↩


הערת המחבר: הפלישה לנורמנדי (שם קוד: “מבצע  אוברלורד”; באנגלית: “Operation Overlord”)
הייתה פלישה אמפיבית של צבאות בעלות הברית המערביות בחופי נורמנדי
שבצרפת הכבושה, שהתרחשה ב־6 ביוני 1944  עד 30 ביוני 1944 במסגרת החזית המערבית במלחמת העולם השנייה. ביומה הראשון של
הפלישה נחתו כ־156,000 חיילים של בעלות הברית  מהים ומהאוויר על אדמת נורמנדי, בסיוע כ־12,000 כלי טיס וכ־6,900 כלי שיט. היה זה
מבצע הנחיתה הימי הגדול בהיסטוריה. הפלישה לנורמנדי מסמנת את פתיחתה של
חזית שנייה במלחמה נגד גרמניה, ואת ראשית הקץ של גרמניה הנאצית. הפלישה
לנורמנדי והקרב על נורמנדי מתוארים בהיסטוריה האמריקאית כסיפור גבורה
שהווה השראה ליצירות רבות בתרבות הפופולארית.  ↩


הערת המחבר: הוגנוטים (בצרפתית:  Huguenot) הוא כינוי שמקורו במאה ה־16 וה־17 לפרוטסטנטים הצרפתים שהיו  קשורים קשר הדוק לקלוויניזם.  ↩


הערת המחבר: “עם עולם” (הגייה: אַם אוֹי־לַאם)
הייתה תנועת הגירה יהודית אידאולוגית לארצות הברית בראשית שנות
ה־80 של המאה ה־19.
במסגרתה התארגנה הגירתם של כמה מאות יהודים, רבים מהם בני תנועת ההשכלה
היהודית־רוסית. התנועה דגלה ברעיון הפיכת היהודים לחקלאים העומדים
בזכות עצמם, וראתה בהגירה לאמריקה ובהתיישבות בה אידיאל ולא רק פתרון
זמני למשבר; הרקע המידי להקמתה היו הפרעות שנודעו כ“הסופות בנגב” בתחום
המושב. יוצאי “עם עולם” הקימו מספר מושבות חקלאיות בארצות הברית שלא
האריכו ימים. התנועה התפרקה עד סוף העשור, אולם שמה נותר חקוק בזיכרון
ההיסטורי של יהדות ארצות הברית, בעיקר בזכות אישים בעלי שם שלקחו בה
חלק דוגמת אייב קאהאן, אלכסנדר הרכבי ודוד אדלשטט.  ↩


הערת המחבר: המושג “המלכות (בגרמנית: רייך)  השלישית” התגלגל לשיח הפוליטי במאה ה־19,
ככינוי למצב האידיאלי לאחר הגשמת השאיפות הלאומיות והחברתיות. כבר
ב־1919 כתב דיטריך אֶקָרט, אחד מראשוני הנאצים,
כי “אין עם המוכשר להביא את המלכות השלישית יותר מהגרמנים”.
ב־1923, בספרו “הרייך השלישי”, חילק ההוגה
ארתור מלר ואן דר ברוק את ההיסטוריה הגרמנית לשלושה שלבים בהשראת הדגם
של פיורה: הרייך הראשון, הוא הקיסרות הרומית הקדושה; הרייך השני,
הקיסרות הגרמנית; ורייך שלישי עתידי שיקום לאחר סילוק הרפובליקה
המנוונת, יאחד את כל דוברי־הגרמנית ויפתור את בעיות החברה על ידי מיזוג
של לאומיות, שמרנות וסוציאליזם שייצור משטר כלכלי חדש וצודק. הספר
התפרסם מאד, והחתירה אל אותו “רייך שלישי” נעשתה למטרה מרכזית של הימין
האנטי־דמוקרטי בגרמניה. אף שהמושג היה נפוץ מאד בתעמולה הנאצית
ובעיתונות עד ל־1939 (אז הורו היטלר וגבלס
להפסיק להשתמש בו, אם כי הוא לא נעלם מהשיח) מעולם לא היה רשמי בשום
אופן. כמוהו גם כינויים אחרים כמו “רייך אלף השנים” וכדומה.  ↩


הערת המחבר: תוכנית קימברלי הייתה יוזמה להתיישבות
מסיבית של יהודים בחבל קימברלי שבצפון מדינת מערב אוסטרליה באוסטרליה.
התוכנית נהגתה על ידי קבוצת אינטלקטואלים ואנשי עסקים יהודים באירופה
החל משנת 1933, לרבות אלברט איינשטיין, בעקבות
עלייתו לשלטון של היטלר בגרמניה והתגברות האנטישמיות בכל רחבי
היבשת.  ↩


הערת מחבר: פייר ון פאסן (Pierre van  Paassen, ‏7 בפברואר  1895–1968) היה עיתונאי, סופר
וכומר יוניטרי ממוצא הולנדי שפעל בקנדה ובארצות הברית. ון פאסן היה
אנטי נאצי, ואנטי פשיסט מובהק, ותמך בציונות וביישוב היהודי בארץ
ישראל, עליו כתב בסדרת ספרים שנכתבו מנקודת ראות אוהדת.
אורד צ'ארלס וינגייט (באנגלית: Orde Charles  Wingate;‏ 26 בפברואר  1903 – 24 במרץ
1944) היה קצין בצבא הבריטי, שהתמחה בלוחמה זעירה  (גרילה), והיה ציוני נלהב. בעת שירותו בארץ ישראל, בשנת
1938, יזם וינגייט את הקמתן של פלגות הלילה המיוחדות
של ארגון ההגנה, בעקבות המרד הערבי הגדול, ועקב כך כונה “הידיד”. בעת
מלחמת העולם השנייה שירת באפריקה ובאסיה ונהרג בהתרסקות מטוס
בהודו.  ↩


הערת המחבר: מקור השם שנוי במחלוקת. על פי סברה
אחת, השם “פרושים” בא בשל פרישתם מהעדה האשכנזית החסידית שהייתה בארץ
תוך הקמת מוסדות קהילה עצמאיים בשל התנגדותם לחסידות. לפי סברה אחרת,
הכינוי נבע מההתיישבות בארץ ישראל אשר הייתה שוממת. בהתיישבותם, כאילו
פרשו העולים מתענוגי העולם הזה.  ↩


הערת מחבר: יחיאל מיכל פינס, שעלה ארצה מפולין  במאה ה־19, והיה מורה ומנהיג ציבור, חיבר מעין
מורה דרך לעולה, ובו המלצות שונות לעולים לארץ ישראל. החיבור מנוסח
בסגנון משנה תורה שחיבר הרמב“ם. בין היתר התייחס פינס לזמן המתאים
ביותר לצאת לדרך מאירופה לא”י: “מאימתי יוצאים לדרך? מעצרת עד אב־ החמה
קודרת ומכה בראש כל אדם; מאב ועד כסלו־ החולאים מתרבים, ומי שאיננו
רגיל באווירה של הארץ־ קדחת אוחזו או עיניו מתקלקלות; מכסלו ועד פורים־
ימי גשמים, הצינה מתגברת והבתים דולפים, הים סוער והספינה בסכנה. לפיכך
אמרו הסופרים: אין עולים לארץ ישראל, אלא מן הפורים עד העצרת, בזמן
שעשבים יוצאים והאילנות מלבלבים ובני אדם מחליפים כוח, וכל מעשי בראשית
מתנאים ואומרים שירה” (יחיאל מיכל פינס, הלכות דרכים, משנת ארץ ישראל,
פרק ד').  ↩


הערת המחבר:
מחנה עולים: מחנות עולים היו למקומות היישוב הזמני של
העולים החדשים, שהגיעו בשנותיה הראשונות של מדינת ישראל. חסרונם הגדול
היה באווירה שהם יצרו: שוכני המחנות קיבלו את כל צורכיהם מהממסד
(במתכונת מחנות העקורים באירופה) ולא נדרשו לצאת לעבודה. המוסדות ראו
בכך פתרון זמני, אך הוא נמשך מעבר לזמן המצופה. היו לכך תוצאות שליליות
בתחום מוסר העבודה ־ צורת מחיה זו הורידה את המוטיבציה לחזור לחיים
סדירים. השיטה הייתה למעמסה על התקציבים הציבוריים וכך אט אט נסגרו
המחנות ונהיו למעברות, שבהן כל תושב אחראי לקיומו. מחנה העולים הראשון
היה “מחנה העולים בקריית שמואל” שבחיפה. רוב מחנות העולים היו במחנות
צבא בריטיים.
מעברה: מַעְבָּרָה, או בשם הרשמי “יישוב קליטה”, הייתה  יישוב זמני, במדינת ישראל בשנות ה־50. את
הרעיון להקים מעברות העלה לוי אשכול בעת ששימש כראש המחלקה להתיישבות
של הסוכנות. המעברות הוקמו לרוב בשולי יישובים ותיקים או ביישובים
ערביים נטושים. המעברות נועדו להחליף את מחנות העולים ונבדלו מהם בכך
שדיירי המעברה נדרשו להתפרנס למחייתם. בתוך פחות משנתיים חיו במעברות
מעל 220,000 בני אדם.
אף שהעלייה ההמונית בשלוש השנים הראשונות להקמת המדינה
הייתה מורכבת מיוצאי אסיה, צפון אפריקה, אירופה ואמריקה בחלוקה כמעט
שווה, ובשנה הראשונה להגעתם ההרכב העדתי במעברות היה באותו יחס, כבר
בשנת 1952 היוו יוצאי אסיה וצפון אפריקה  כ־80% מתושבי המעברות. יחס זה נשמר לאורך השנים
המאוחרות יותר כאשר הסיבות לכך הן מגוונות, ונובעות הן מהעובדה שלעולים
אירופאים רבים היו כבר משפחות מבוססות בארץ שעזרו לקלוט אותם, וכמו כן
ממדיניות מפלה של הגופים האחראים על ההתיישבות במדינה (בעיקר של
הסוכנות היהודית) ודאגתה לעולים יוצאי אירופה ואמריקה לדיור קבע (בעיקר
במרכז הארץ) לעומת יוצאי אסיה וצפון אפריקה.  ↩


הערת המחבר: הקיבוץ (מכונה גם הקיבוץ החשאי) היה  כח מגן עברי מחתרתי צבאי, שהוקם בשנת 1921 על  ידי אנשי השומר לשעבר ואנשי גדוד העבודה, והתפרק בשנת 1927. כמה מן האירועים הדרמטיים בתולדות היישוב בשנים אלו נקשרים
בשמו ובפעולותיו של ‘הקיבוץ’. פעל בפריסה ארצית ואף מעבר לגבולות ארץ
ישראל המערבית. ייסד אקדמיה צבאית ומערך אימונים מסועף ־ כמה מחבריו
השתלמו בנושאים צבאיים באירופה כולל טיס וימאות. מחסני הנשק שברשות
הארגון בשנות פעילותו היו גדולים מאלו של ההגנה, גוף ההגנה הרשמי שפעל
תחת מוסדות היישוב באותה תקופה. עד היום מלווה חשאיות רבה את פעולותיו
של ארגון זה, ומרבית המעורבים בו לא פירסמו את קורותיו.  ↩


הערת המחבר: בזירה האירופית החלה המלחמה  ב־1 בספטמבר 1939, עם  פלישת גרמניה הנאצית לפולין, והסתיימה ב־8 במאי 1945, עם חתימת גרמניה הנאצית
על חוזה הכניעה הסופי. בזירה האסייתית החלו אירועי המלחמה עם תחילת
מלחמת סין־יפן השנייה ב־7 ביולי  1937, והסתיימו ב־15 באוגוסט 1945 עם כניעת האימפריה  היפנית לארצות הברית, וב־2 בספטמבר (של אותה  שנה) עם כניעתה הרשמית של יפן לבעלות הברית.  ↩


הערת המחבר:
ארהרד מילך (Erhard Milch 1892־ 1972) היה גנרל־פלדמרשל
בלוּפְטְוַואפֶה (הזרוע האווירית של הוורמאכט), סגנו של הרמן גרינג
במשרד התעופה והשר דה פקטו במשרד זה. לאחר המלחמה הועמד לדין כפושע
מלחמה, ונגזר עליו מאסר עולם, עונש שקוצר בשנים הבאות.
מילך היה בן לאב יהודי, אך עובדה זאת הוסתרה ע“י מפקדו
גרינג ובזכות זאת לא נפגע קידומו במערכת הצבאית והאזרחית של גרמניה
הנאצית. בשנת 1935 בעקבות חקירה רשמית של
הגסטפו אימו של מילך טענה כי הוא בן לרומן מחוץ לנישואין שניהלה עם
דודה המנוח. בעקבות הצהרה זו הוצאה למילך תעודת לידה חדשה וחקירת
הגסטפו הופסקה. לאחר המלחמה נתפס מילך בידי חיילים בריטים והושם במעצר.
משפטו של מילך היה השני מתוך 12 ”משפטי  נירנברג"" הנוספים שהתנהלו ב־1946, בהם נידונו
אנשי ממשל, צבא ותעשייה נאצים בפשעי מלחמה בפני בית דין צבאי של ארצות
הברית. במשפטו הואשם ארהרד מילך בביצוע פשעי מלחמה ופשעים נגד
האנושות.
הלמוט שמידט (הלמוט היינריך ואלדמר שמידט  Helmut Heinrich Waldemar Schmidt 1918־
2015) היה פוליטיקאי גרמני והקנצלר החמישי של גרמניה  המערבית (1974־ 1982)  עם שורשים יהודיים.
ברנהרד רוגה (Bernhard Rogge 1899־ 1982) היה אדמירל גרמני במלחמת
העולם השנייה ובבונדסמרינה. מכיוון שלפי חוקי הגזע הנאצים רוגה נחשב
רבע־יהודי הוא הפך למטרה להטרדות מצד אנשי המפלגה הנאצית. כדי לפתור
בעיה זו, פנה אל אדולף היטלר בבקשה שיכריז עליו כבעל דם גרמני. אחרי
שהיטלר בדק את בקשתו הוא הכריז עליו כארי בשנת 1939. רוגה היה מן הקצינים המעטים שלא נעצרו על ידי בעלות הברית
בתום המלחמה ־ דבר זה היה תוצאה של היחס הטוב שהוא נתן לשבויי המלחמה
שנפלו ברשותו ־ אולם הוא נשפט וזוכה על ידי בית משפט גרמני באשמת
ההוצאות להורג של עריקים בפקודתו.  ↩


הערת המחבר: הרבנים הצבאיים בצבא הבריטי (במלחמת  העולם השנייה) (Jewish Chaplain) היו חלק  מהיחידה של “מחלקת קציני הדת המלכותית” (Royal Army Chaplains'
Department ) בצבא הבריטי שהוקמה ב־ 1796 כיחידה תומכת לחימה של הצבא הבריטי. בתחילה כללה היחידה רק
כמרים אנגליקנים, אך במהלך השנים הצטרפו כמרים מזרמים שונים בנצרות
וב־1892 הצטרפו לשירות גם רבנים. הרבנים
הצבאיים פעלו בתיאום עם הרב הראשי של בריטניה ובין השאר הוציאו לאור
סידורים מקוצרים לחיילים, הן במלחמת העולם הראשונה והן במלחמת העולם
השנייה. לרבנים הצבאיים היה תפקיד מיוחד בקרב המתנדבים היהודים מארץ
ישראל שהתגייסו לשירות הצבא הבריטי. הם סיפקו לכל החיילים לא רק
שירותים דתיים, אלה גם שירותים תרבותיים, לאומיים וסוציאליים. חלק חשוב
במיוחד היה להם, עם תום המלחמה, בסיוע בעלייה לארץ ישראל ובעריכת
נישואים למאות חיילים יהודים באירופה לבנות משארית הפליטה.  ↩


הערת המחבר: גיוס חוץ לארץ (גח""ל) הוא השם שניתן
במלחמת השחרור לחיילים שגויסו מקרב היהודים, יוצאי אירופה וצפון
אפריקה, שעלו לארץ ישראל באותה עת. רובם המכריע הם ניצולי שואה. במסגרת
הגח""ל גויסו ונלחמו במלחמת השחרור כ־20,000 לוחמים, אשר היוו כרבע מהצבא. הלוחמים שולבו ביחידות לוחמות,
ועל אף קשיי הקליטה, מחסור באימונים וקורותיהם בתקופת השואה, לחמו
בחזיתות קדמיות. רבים נפלו על הגנת ישראל שטרם הספיקו להכיר.  ↩


הערת המחבר: הַבֵּיאָס קוֹרְפּוּס  (בלטינית: habeas corpus – “הביאו את הגוף” או
“הביאוהו בגופו”, פיזית) הוא צו הקיים במשפט המקובל (אשר חל גם במדינת
ישראל מכוח קבלת המשפט האנגלי על פי דבר המלך במועצה על ארץ ישראל).
המבקש צו זה מבקש משופט להורות לרשויות להביא בפני בית המשפט, פיזית,
אדם הכלוא בידי הרשויות ולדון במעצרו, ואם המעצר בלתי חוקי ־ לשחרר את
האדם.  ↩


הערת המחבר: סובותניקים־ סוּבּוֹתְניקים  (ברוסית: Субботники) הם בני קהילה
רוסית־נוצרית אשר התייהדה, ושחבריה החלו לקיים מנהגים ומצוות יהודיות
שונות, וחלקם אף התגיירו רשמית. מקור השם “סובותניק” הוא ככל הנראה
במילה הרוסית “סוּבּוֹתָה” (שבת), עקב היותם במקור חלק משומרי השבת
הנוצרים. שלוש קבוצות נפרדות של סובותניקים:
הקבוצה הראשונה ־ נוצרים שהחליטו על קידוש השבת כיום
המנוחה, ועם הזמן קיבלו על עצמם מקצת ממצוות היהדות תוך הכרה
בבשורות.
הקבוצה השנייה ־ “הסובותניקים הקראים”, עזבו את
הנצרות, עברו טקס גיור אולם מבססים את דתם על התנ""ך בלבד ולא קיבלו על
עצמם את התורה שבעל פה.
הקבוצה השלישית ־ סובותניקים שעברו גיור רבני.
אימו של השומר אלכסנדר זייד הייתה  סובותניקית.  ↩


הערת המחבר: נאש דידן (בארמית: אנשים שלנו) הוא
השם שבו קוראים לעצמם יהודים מן האזור שסביב העיר אורמיה, בגבול בין
איראן, טורקיה ואזרבייג'ן. הקהילה נוסדה, על פי המסורת, על ידי יהודים
שברחו לאזור בזמן גלות בבל ולא חזרו לארץ ישראל אחרי הצהרת כורש. מאחר
שהיהודים נחשבו באורמיה כעם זר נאסר עליהם לעבוד את האדמה אם כי היו
יהודים שעשו זאת וחיו בכפרים למרות האיסור, ולכן הרוב עסק במסחר, זאת
בניגוד לשאר יהודי כורדיסטן שעסקו בחקלאות. היהודים דיברו בניב הארמי
המקומי וכן בפרסית וטורקית אזרית. בעוד שהערבים עברו עם הכיבוש המוסלמי
לדבר ערבית, היהודים (וכמוהם הנוצרים האשורים) שימרו בפיהם את השפה
הארמית, וקראו לה “לישן דידן” (שפה שלנו). שמירת התרבות, המנהגים והשפה
נסתייעה גם באופיו ההררי והמבודד של האזור. בעקבות חילופי השלטון בעיר
בין המוסלמים והנוצרים, שכללו גם פרעות ביהודים, ורצח העם הארמני על
ידי הטורקים ברחו יהודי אורמיה לארצות השכנות וחלקם גם חזר לארץ ישראל.
בשנת 1924 הגיעו עוד 300 משפחות בהליכה רגלית קשה והתיישבו בירושלים. בשנות החמישים,
לאחר הקמת מדינת ישראל, עלתה מרבית הקהילה לארץ.  ↩


הערת המחבר:
אמירות בוכרה – אמירות בוכרה הייתה מדינה במרכז אסיה  שהתקיימה בשנים 1500־ 1920. החל משנת 1868 הייתה מדינת חסות של
האימפריה הרוסית. שטחי האמירות מחולקים כיום בין אוזבקיסטן לבין
טג'יקיסטן.
ח‘אנות חיווה – ח’אנות חיווה הייתה מדינה במרכז אסיה,  באזור ח‘ווארזם, שהתקיימה בשנים 1511–1920. החל משנת 1873 הייתה תחת חסות האימפריה הרוסית. שטחי הח’אנות מחולקים עתה
בין אוזבקיסטן לבין טורקמניסטן.
תושבי המדינה קראו לה “ח'ווארזם”, והשם “ח'אנות חיווה”  הוא המצאה של היסטוריונים, על שם חיווה, בירת המדינה.
ח‘אנות קוקנד – ח’אנות קוקנד הייתה מדינה באזור עמק  פרגנה שבמרכז אסיה שהתקיימה בשנים 1709–1876. שטחי הח‘אנות מחולקים עתה בין  אוזבקיסטן, טג’יקיסטן, דרום קזחסטן וקירגיזסטן.  ↩


הערת המחבר: “צ'אלה”:צַ‘אלָה (באוזבקית:
чала ־ “לא זה ולא זה”) הוא כינוי המתייחס לאנוסים  מקרב יהודי בוכרה שהחל מסוף המאה ה־18 אולצו
להמיר את דתם לאסלאם. יהודים־בסתר אלה המשיכו להתחתן ביניהם ולהתגורר
באופן נפרד בסמוך לשכונות היהודיות. עד להגעתו של הצבא הרוסי לאזור,
חזרה לדת היהודית הייתה בלתי אפשרית עקב גזר דין מוות שהוטל על אלו
שהמירו את דתם מאסלאם. במאה ה־19 קהילות צ’אלה
התקיימו בערי סמרקנד, חיווה, קוקנד, מארגילן ובשאחריסאבז. בדרך כלל
קהילה נשמרה במשך לפחות שניים־שלושה דורות עד שהייתה מתמזגת עם
האוכלוסייה המוסלמית הסובבת ועוזבת את המנהגים היהודיים. החזרה ליהדות
התחילה עם הכיבוש הרוסי של מרכז אסיה ב־1867.
החאנים של חיווה וקוקנד אוחדו לטורקסטן הרוסי, ושם בוטל עונש מוות על
עזיבת האסלאם, בעוד אמירות בוכרה שמרה על עצמאות מסוימת והמשיכה בעונש
מוות לעוזבי דת האסלאם. עקב כך רבים מקבוצת צ'אלה עברו לאזור בשלטון
הרוסי הישיר. אומנם החוק הרוסי קבע כי יש להחזירם למקום ממנו היגרו, אך
בפועל הוא לא יושם.
עד להשתלטות ברית המועצות על אמירות בוכרה המצב באזור
לא השתנה ורבים מבני הצ‘אלה שנשארו בשליטתו התאסלמו סופית. כמו כן
בעקבות ההשתלטות החלוקה הדתית לא הייתה תקפה עוד, אך רבים מבני הצ’אלה
רשמו את עצמם כאוזבקים או טג'יקים.  ↩


הערת המחבר: באב אל־מנדב (בערבית: باب المندب) הוא
מיצר ים המפריד בין אסיה (תימן שבחצי האי ערב) לבין אפריקה (ג'יבוטי
ואריתריאה שבקרן אפריקה), ומקשר בין הים האדום למפרץ עדן שבאוקיינוס
ההודי.  ↩


הערת המחבר: קָמְבּוגִ'יַה השני, המוכר בצורת שמו
הארמית כנבוזי או היוונית קמביסס, היה בנו של כורש הגדול ומלך על ממלכת
פרס אחריו עד מותו בשנת 522 לפנה""ס.  ↩


[הערת המחבר: מקדש יֵבּ (בלשון יהודי המקום:
אגורא זי יהו אלאהא = בניב ארמי דרומי, מקדש ה' אלוהים) היה מרכז
פולחני לאלוהי ישראל, שנבנה בסוף המאה ה־7 לפנה“ס (בשנת 610 לפנה""ס לערך) על  ידי קהילת יהודי יב. מקדש זה חרב כ־200 שנה  לאחר מכן (בשנת 410 לפנה""ס). דבר קיומו של  המקדש לא נודע עד תחילת המאה ה־19, כאשר מכתבי
יב הופיעו לראשונה בשוקי מצרים. מכתבי יֵב, הידועים גם כתעודות יב, או
הפפירוסים של יב, הם אוסף של מסמכים ותעודות שנכתבו בקהילה היהודית
ששכנה באי יב (אלפנטין) שבמצרים במאה ה־5 לפנה”ס].  ↩


הערת המחבר: כּמנתים (געז: ክማንት “כּמנת”) קבוצה אתנית קטנה באתיופיה החיה בעיקר בחבל
ההיסטורי סקלת. הדת הכמנתית המסורתית נקראת לעיתים “פגנית־עברית”. הדת
שאבה אלמנטים מן היהדות ואלמנטים פגנים. הכמנתים אינם רואים בעצמם
יהודים.  ↩


הערת המחבר: גִּדְעוֹן בֶּן יוֹאָשׁ לפי המקרא,
היה השופט החמישי ששפט את ישראל בתקופת השופטים והציל את ישראל מיד
מדיין ועמלק. חי בסביבות המאה ה־13 לפנה""ס.  ↩


הערת המחבר: מֶהַרי סותאל, או מהרי בן סותאל (על
שם אביו), הידוע יותר בכינוי “אבא מהרי”, הוא שמו של מלקוסה, נזיר
יהודי, שחי ופעל באתיופיה, במאה ה־19, ושימש
כמנהיג הרוחני העליון של קהילת ביתא ישראל באזור קולה ווגרה. אבא מהרי
הקדיש את חייו לשימור היהדות ושלמות קהילת ביתא ישראל. הוא נודע
ביכולתיו ההלכתיות וכישוריו כאיש שלום ומרפא חולים. מהרי הוביל את מסע
העלייה הכושל והטרגי לישראל של שנת 1862. קהילת
ביתא ישראל רואה באבא מהרי את אחד ממנהיגיה הדגולים ומבשר העלייה הביתא
ישראלית].  ↩


הערת המחבר: פלאשמורה הוא הכינוי לצאצאי ביתא  ישראל שהתנצרו החל מהמחצית השנייה של המאה ה־19 בשל פעולתם של המיסיונרים מטעם “החברה הלונדונית להפצת
הנצרות בקרב היהודים”. סביב עליית הפלאשמורה לישראל מתנהל פולמוס ער
והם אינם זכאים לעלות לישראל מכוח חוק השבות אלא אם יוכיחו שהם צאצאי
ביתא ישראל.  ↩


הערת המחבר:
מבצע משה (21 בנובמבר  1984 ־ 5 בינואר
1985) היה מבצע אמריקאי־סודאני־ישראלי במסגרת “מבצע
אחים” להאצת פינוים והעלתם לישראל של קהילת יהודי אתיופיה, “ביתא
ישראל”, ממחנות הפליטים בסודאן לבלגיה ומשם לישראל על גבי טיסות
אזרחיות.
מבצע “שלמה” (י“ב סיוון התשנ”א, 24־25 במאי 1991) או בשמו המקורי “מבצע גשמי זעף” היה מבצע רכבת אווירית
לפינוי המלא של יהודי ביתא ישראל שהתרכזו בעיר אדיס אבבה. במשך
36 שעות פינתה משלחת מטוסים כ־ 14,310 יהודים. המבצע נקרא על שם שלמה המלך, אשר על פי המסופר
בתנ""ך, פגש את מלכת שבא (ספר מלכים א‘, פרק י’)  ↩


הערת המחבר: כת הבאמלאכי (באנגלית:
Bamalaki) הייתה כת נוצרית פרוטסטנטית באוגנדה שפרשה  בשנת 1913 מהכנסייה הרשמית בשל דבקות חבריה  במצוות המקרא שאינן מקויימות על הנוצרים.  ↩


הערת המחבר: העבריים השחורים, או בני ישראל  העבריים השחורים (באנגלית: Black Hebrew Israelites) היא כת של אפרו־אמריקאים עם מיעוט היספני, אשר מאמינה כי
הם בני הגזע האפריקאי צאצאי בני ישראל האמיתיים, בעוד שהיהודים
והשומרונים הם “מתחזים”. בין תתי הקבוצות שיצאו ממנה נמנות קבוצות כגון
“העבריים מדימונה” (או בשמה המלא “האומה האפריקאית העברית של בני ישראל
מירושלים”.  ↩


הערת המחבר: למרות שקיים ביהדות איסור חמור ביותר
על רציחת אדם (לא תרצח) וכן איסור על אכילת דם, טענו הנוצרים כי בטקסים
דתיים מיוחדים שמים היהודים במאכליהם ובמשקאותיהם דמי נוצרים, ולשם כך
הם רוצחים נוצרים ומוציאים את דמם. תחילה הסבירו המעלילים את המעשה
כנקמת היהודים בנוצרים, ואמרו כי הריגת נוצרי על ידי היהודים היא
בעיניהם כזכר לצליבת ישו, או כחזרה סמלית על מעשה הצליבה. אולם אחר כך
נשתרשה סברה אחרת, שהייתה יעילה יותר ביד צוררי ישראל, והיא שהיהודים
משתמשים בדם נוצרי באפיית המצות לפסח. סברה זו איפשרה לחדש את העלילה
בכל שנה, בבוא חג הפסח. מתכונתה וצורתה של עלילת הדם הזו חזרה על עצמה
ללא שינוי לאורך כל הדורות: ימים מועטים לפני חג הפסח נעלם לפתע ילד
נוצרי, כעבור זמן־מה נמצאה גופתו בקרבת ביתו של יהודי, בגופה נתגלו
סימנים שהוצא מתוכה הדם, והמסקנה הייתה ברורה ־ היהודים הם שרצחו את
הילד, כדי יהיה להם דם נוצרי לחג הפסח.
יש לעלילה זו רקע תיאולוגי־נוצרי ולא רק אנטישמי: המצה
הנהוגה בפסח נתפסה דומה ללחם הקודש הנוצרי, שלפי אמונת
הטְרַנְסוּבְּסְטַנְצִיאַצְיָה, הופכת לדמו של ישו עצמו
(טְרַנְסוּבְּסְטַנְצִיאַצְיָה או הוֹחָדָה היא השינוי של הישויות לחם
ויין לבשרו ודמו של ישו במהלך טקס האוכריסטיה. לפי הכנסייה הקתולית,
בעוד שהצורה של הלחם והיין לא משתנה במהלך הטקס, המהות שלהם משתנה). מן
התיאור המקראי (מתוך הברית החדשה) מתעורר הקישור בין טקס אכילת לחם
הקודש הראשון (הסעודה האחרונה של ישו ותלמידיו היהודיים) לבין ליל הסדר
של פסח, שכן סדר פסח היה הסעודה האחרונה של ישו.  ↩


הערת המחבר: מסירות נפש היא הנכונות להקרבת החיים
למען קיום מצוות התורה. הקרבת החיים באופן שכזה מהווה קיום מצוות
“קידוש השם” ומכונה “מוות על קידוש השם”, ולעיתים מכונה “קידוש השם”
סתם, בעיקר בהקשר של מסעות הצלב. מלבד מסירות הנפש ממש, בספרי הראשונים
נאמרו דרכים נוספות לקיום מצוות קידוש השם: התנהגות נאותה הגורמת
לבריות לשבח את ה‘ ומאמיניו, אמירת שבחי ה’ במניין, וכן קיום כל המצוות
תוך נכונות והסכמה למסירות נפש במחשבה. המושג “קידוש השם”, במובן של
המוות על קיום המצוות, לא מופיע בספרות התנאים לפני גזירות
אדריאנוס.  ↩


הערת המחבר: פיקוח נפש הוא מושג הלכתי, המתיר
לעבור על מצוות “לא תעשה” של התורה למען הציל חיי אדם. ההלכה מחשיבה את
ערך החיים של יהודי יותר מקיום רוב מצוות התורה, ולכן במקרה של סכנת
חיים ממש או סכנת פגיעה חמורה לבריאות, בין של אדם עצמו ובין של אחרים,
יש לנקוט בכל האמצעים הנדרשים לשם הצלת החיים, גם במחיר של עבירה על
מצוות חמורות שיש עליהן בתורה עונש מיתת בית דין, כמו חילול שבת (פיקוח
נפש דוחה שבת) או מצוות שיש עליהם עונש כרת, כמו אכילה ביום
הכיפורים.  ↩


הערת המחבר: בשנת 638 נקבע
בטולדו כי המרת דת תהיה כרוכה בחתימה על שטר ההסכמה, “פלקיטום”
(Placitum), ולא על החוזה המשפטי המקובל,  ה“פקטום” (Pactum), אך שטר ההסכמה החדש היה
בתוקף גם ללא רצון החותם. היהודי שחתם עליו נדרש להתחייב על הימנעות
ממנהגים יהודיים מוגדרים, ובין השאר, ברית מילה, כשרות ולימוד התורה
שבעל פה.  ↩


מיספור אינו רציף.כך במקור. הערת פב""י.  ↩


הערת המחבר:
קרל לודוויג בֶּרְנֶה (גרמנית Carl Ludwig  Börne, נולד כיהודה לייב ברוך; 1786־ 1837) היה סופר, עיתונאי ומבקר
ספרות ותיאטרון גרמני, יהודי מומר. ברנה נחשב כחלוץ של הביקורת
הספרותית בגרמניה, בעיקר של הפיליטון (מאמר המופיע בדרך־כלל בעיתון,
שדן בצורה קלה והומוטיסטית בנושאים מקומיים, חברתיים, תרבותיים ואף
פילוסופים). ברנה נמנה עם ראשי הזרם הספרותי “גרמניה הצעירה”, ששאפה
להעלאת המודעות הפוליטית הגרמנית.
היינריך היינה (בגרמנית: Heinrich Heine,  1797־ 1856) היה משורר,
פובליציסט ומבקר ספרות גרמני, יהודי מומר, מגדולי השירה והספרות של
גרמניה במאה ה־19. היינה נחשב הן למשורר רומנטי
והן למי שהפנה עורף לזרם ספרותי זה. הוא הפך את שפת היומיום לראויה
לשירה, הפך את צורות הפיליטון ויומן המסע לצורת אמנות, והקנה לשפה
הגרמנית קלילות ואלגנטיות שטרם ידעה עד אז. כעיתונאי ביקורתי ומעורב
פוליטית, מסאי, סאטיריקן ופולמוסן עורר הערצה וחשש גם יחד. הוא נמנה עם
המשוררים הגרמנים שיצירותיהם זכו למספר הגדול ביותר של תרגומים לשפות
זרות.
הרב דוקטור יום־טוב (לאופולד) לִיפְּמן צוּנְץ  (גרמנית: Leopold Zunz, 1794־ 1886) היה מלומד יהודי גרמני הנחשב לאבי תנועת “חכמת ישראל” או
“מדעי היהדות”, הניסיון שהתחיל להתגבש במאה ה־19 לחקור בכלים מדעיים את התרבות וההיסטוריה של היהדות והיהודים
כחלק מהתרבות האנושית.  ↩


הערת המחבר: הנוסע האנגלי ג‘יימס סילק באקינגהאם,  שביקר בירושלים בשנת 1816, מספר שהיהודים ברובע
היהודי “משוחחים תמיד בעברית”. הקונסול הבריטי באמצע המאה
ה־19, ג’יימס פין, מעיד בספרו כי העברית הייתה
לשון חיה בשימוש יומיומי בירושלים, והיא נשמעה בקונסוליה שלו לעיתים
קרובות, משום שהיא השפה המשותפת ליהודים מכל העולם הבאים לירושלים.
ב־1881 עלה אליעזר בן יהודה לארץ ישראל והתיישב
בירושלים. בן יהודה סבר כי כדי שהציונות תצליח כתנועה לאומית, על
היהודים לאמץ את העברית כלשון דיבור ולהביא לתחייתה של השפה. ירושלים
הייתה מקום מפגש של יהודים מקהילות שונות ושפתם המשותפת הייתה עברית
וההגייה הנפוצה, אף בפי האשכנזים בדברם עם שאינם אשכנזים, הייתה
ספרדית. בן יהודה ניסה להפיץ את רעיון הדיבור העברי והנהיג אותו
במשפחתו. הוא החל להדפיס את העיתון העברי “הצבי” ובו הביע את דעותיו.
הוא שקד על מילון השפה העברית (מלאכה שלא השלים) וב־1890 ייסד את “ועד הלשון העברית”. מנהיגי היישוב הישן לא ראו בעין
יפה את פעילותו של בן־יהודה והוא עורר את חמתם במאמרים הרבים שפרסם נגד
הנהגתם, בהם תקף את שמרנותם הדתית והציג את החיים על חשבון כספי החלוקה
כשחיתות. שיא המאבק נגדו היה מאסרו, בעקבות מאמר שפרסם ב“הצבי” ופורש
על ידי מתנגדיו כקריאה למרד נגד השלטונות העות'מאניים. ההצלחה הגדולה
של תחיית הלשון התרחשה מחוץ לירושלים, במושבות העלייה הראשונה.  ↩


הערת המחבר: הכנסייה הארצישראלית הייתה ניסיון
לכנס גוף כעין־פרלמנטרי של ציוני ארץ ישראל, במקביל לקונגרס הציוני
העולמי, אשר ייצג את ציוני ציון החיים בארץ ישראל הן בפני השלטון
העות'מאני והן בפני מוסדות הקונגרס וגורמים אחרים בארץ ובחו""ל.  ↩



"
